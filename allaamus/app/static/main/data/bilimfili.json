[
{"source": "bilimfili.com", "url": "https://bilimfili.com/venusteki-depremleri-tespit-edecek-balonlar/", "category": "teknoloji", "date": "22 Aral\u0131k 2018", "title": "Ven\u00fcs\u2019teki Depremleri Tespit Edecek Balonlar", "content": "Ge\u00e7ti\u011fimiz hafta i\u00e7erisinde Nevada, Pahrump yak\u0131nlar\u0131nda kendi halinde ve sessizce duran bir \u00e7\u00f6l alan\u0131nda bilim insanlar\u0131 yapay bir deprem tetikledi. Elbetteki \u00e7ok k\u00fc\u00e7\u00fck \u00f6l\u00e7ekteki bu yer sars\u0131nt\u0131s\u0131 di\u011fer depremler gibi, belli ve \u00e7ok az bir b\u00fcy\u00fckl\u00fckte havada da sallant\u0131ya sebep oldu. NASA ara\u015ft\u0131rmac\u0131lar\u0131 ise havada olu\u015fan minik titre\u015fimleri havada as\u0131l\u0131 duran balonlarla tespit etmeye \u00e7al\u0131\u015ft\u0131. \u00d6yle g\u00f6r\u00fcn\u00fcyor ki, bu teknoloji bir \u015fekilde Venus atmosferine ula\u015ft\u0131r\u0131labilirse \u00fcnl\u00fc Ven\u00fcs depremleri, \u00fcstelik yere temas etmeden dinlenebilecek, \u00f6l\u00e7\u00fclebilecek ve takip edilebilecek. B\u00f6ylelikle Ven\u00fcs\u2019\u00fcn i\u00e7 yap\u0131s\u0131, jeomorfolojisi ve bizden farkl\u0131 evrilmi\u015f olmas\u0131n\u0131n nedenlerinin daha iyi anla\u015f\u0131lmas\u0131 bekleniyor. \u015eimdiye kadar Ven\u00fcs\u2019ten direk olarak sismik \u00f6l\u00e7\u00fcmler al\u0131nmam\u0131\u015ft\u0131. Bu y\u00fczden hava titre\u015fimleri \u00fczerinden deprem kay\u0131tlar\u0131 alman\u0131n bile, Ven\u00fcs hakk\u0131ndaki en b\u00fcy\u00fck sorunlara \u0131\u015f\u0131k tutaca\u011f\u0131 d\u00fc\u015f\u00fcn\u00fcl\u00fcyor. 19 Aral\u0131k\u2019ta U.S. Department of Energy (Birle\u015fmi\u015f Milletler Enerji Birimi) yerin 300 metre alt\u0131nda 50 tonluk kimyasal patlamas\u0131 ile 3 b\u00fcy\u00fckl\u00fc\u011f\u00fcnde bir sallant\u0131y\u0131 tetikledi. Olduk\u00e7a k\u00fc\u00e7\u00fck bir alan\u0131 etkileyen bu sallant\u0131 elbette bir deprem yaratmaktan \u00e7ok \u00e7ok uzak. Ancak ara\u015ft\u0131rmada yer alt\u0131 n\u00fckleer patlamalar\u0131 tespit edebilme yeteneklerini teste tabi tutan ara\u015ft\u0131rmac\u0131lar ayn\u0131 zamanda 2 adet helyum y\u00fckl\u00fc balonu bir araya getirerek (biri iple ba\u011fl\u0131, biri havada serbest\u00e7e y\u00fczen) yerin birka\u00e7 y\u00fcz metre \u00fcst\u00fcnde konu\u00e7land\u0131rd\u0131. \u00dczerlerindeki barometre ile atmosfer bas\u0131nc\u0131ndaki de\u011fi\u015fimleri \u00f6l\u00e7en ve depremin yaratt\u0131\u011f\u0131 ses\u00f6tesi veya ses\u00fcst\u00fc dalgalar\u0131 tespit edebilen balonlar, insan kula\u011f\u0131n\u0131n alg\u0131layamaca\u011f\u0131 d\u00fc\u015f\u00fckl\u00fckteki frekanslarda akustik vibrasyonlar\u0131 alg\u0131layabiliyor. Birg\u00fcn benzer bir balon d\u00fczene\u011fi Ven\u00fcs atmosferine g\u00f6nderilip benzer \u00f6l\u00e7\u00fcmleri al\u0131p, kaydedip, rapor edebilir. A\u015fk\u0131n, sevginin, cinsel hazlar\u0131n tanr\u0131\u00e7as\u0131n\u0131n ad\u0131n\u0131 ta\u015f\u0131yan bu gezegenin y\u00fczeyindeki ko\u015fullar ise, ad\u0131 ile tezat. S\u0131cakl\u0131klar kur\u015funu eritebilecek seviyede ve bas\u0131n\u00e7 neredeyse bir denizalt\u0131n\u0131 ezebilecek g\u00fc\u00e7te. Bu y\u00fczden y\u00fczeyine g\u00f6nderece\u011fimiz herhangi bir cihaz\u0131n bir deprem tespit edebilecek kadar uzun s\u00fcre sa\u011flam kalabilmesi olduk\u00e7a zor. Ancak y\u00fczeyden bir 50 kilometre y\u00fckseklikte s\u0131cakl\u0131k ve bas\u0131n\u00e7 bir balonun d\u00fcnyadaki hayat\u0131na benzer bir s\u00fcre tan\u0131yabilir g\u00f6r\u00fcn\u00fcyor. Elbette bu seviyede de %96\u2019l\u0131k karbondioksit varl\u0131\u011f\u0131 y\u00fcz\u00fcnden tam bir sera atmosferi olmas\u0131 dolay\u0131s\u0131yla s\u00fclf\u00fcrik asit ile temas ihtimali do\u011fuyor. Kayna\u011fa g\u00f6re, 1985 y\u0131l\u0131nda Sovyetler Birli\u011fi bu katmanda 2.5 g\u00fcn boyunca bir balonu u\u00e7urarak bunun m\u00fcmk\u00fcn oldu\u011funu g\u00f6sterdi bile. Balonlar\u0131n bu kadar y\u00fckseklikte iken sallant\u0131lar\u0131 tespit edebilmesi ise ba\u015fka bir prensibe dayan\u0131yor: Ven\u00fcs\u2019\u00fcn atmosferi D\u00fcnya atmosferinden daha kal\u0131n ve yo\u011fun ve b\u00f6ylelikle sallant\u0131 dolay\u0131s\u0131yla olu\u015fan titre\u015fimler dalgalar halinde daha kolay ta\u015f\u0131nabiliyor. \u00d6nc\u00fcl model hesaplamalar\u0131na g\u00f6re 50 kilometre civar\u0131ndaki y\u00fcksekliklerde, Ven\u00fcs\u2019teki 2 b\u00fcy\u00fckl\u00fc\u011f\u00fcndeki depremlerden itibaren kay\u0131tlar al\u0131nabilecek. Ara\u015ft\u0131rmac\u0131lar \u015fimdi de \u00e7ok daha g\u00fc\u00e7l\u00fc sismik dalgalar\u0131 daha uzak mesafelerden tespit edebilmenin yolunu ar\u0131yorlar. Deprem sonras\u0131ndaki \u00e7evresel ses (akustik titre\u015fimler), depremin t\u0131pk\u0131 bir imzas\u0131 gibi karakterini yans\u0131tacak ve i\u00e7 yap\u0131s\u0131 ile sebeplerine dair fikir verebilecek. Bir sonraki ad\u0131mda Oklahoma \u00fczerine balonlar konu\u00e7land\u0131racaklar ve ge\u00e7ti\u011fimiz y\u0131llarda binlerce depremin (taban alt\u0131ndaki petrol ve gaz aktiviteleri dolay\u0131s\u0131yla) oldu\u011fu bu b\u00f6lgeden kay\u0131tlar almaya ve di\u011fer sismografi teknikleri ile kontroll\u00fc olarak test ederek y\u00f6ntemin ge\u00e7erlili\u011fini ve de \u00e7ok daha derinlerdeki sallant\u0131lar\u0131n da havadan kaydedilip kaydedilemeyece\u011fi anlamaya \u00e7al\u0131\u015f\u0131lacak. University of Arizona\u2019dan Ralph Lorenz\u2019e g\u00f6re de Ven\u00fcs\u2019te bu tip \u00f6l\u00e7\u00fcmlerin yap\u0131lmas\u0131n\u0131n ba\u015fka zorluklar\u0131 da olabilir. Ven\u00fcs i\u00e7in modifiye edilse bile, deprem dolay\u0131s\u0131yla olu\u015fan akustik dalgalanmalar\u0131, s\u0131radan r\u00fczgarlar\u0131n bile s\u00fcpersonik oldu\u011fu Ven\u00fcs atmosferindeki arkaplan g\u00fcr\u00fclt\u00fcs\u00fcnden ay\u0131rt etmek \u00e7ok zor olacakt\u0131r. Bir\u00e7ok bilim insan\u0131 hala \u00e7ok b\u00fcy\u00fck miktardaki \u0131s\u0131n\u0131n gezegenden atmosfer d\u0131\u015f\u0131na ka\u00e7maya \u00e7al\u0131\u015ft\u0131\u011f\u0131n\u0131 d\u00fc\u015f\u00fcn\u00fcyor ve bunu potansiyel olarak yeri sallayarak ger\u00e7ekle\u015ftirebilece\u011fi \u00f6ne s\u00fcr\u00fcl\u00fcyor. Buna kar\u015f\u0131n bir grup bilim insan\u0131 da gezegendeki levha tektoni\u011finin uzun zamand\u0131r durmu\u015f oldu\u011funu belirtiyor. D\u00fcnya\u2019da ise levha tektoni\u011fi genel olarak depremlerin temel sebebi ve karbonu mantonun derinlerine g\u00f6men de bu hareketler. Bu sayede de k\u00fcresel \u0131s\u0131nmadan uzun s\u00fcreler korunabiliyoruz.", "tags": ["akustik", "gezegenler", "gezegensel yerbilim", "sera gazlar\u0131", "sismoloji", "Ven\u00fcs"]},
{"source": "bilimfili.com", "url": "https://bilimfili.com/gorus-alani-disi-goruntuleme-teknikleri-ilerliyor/", "category": "teknoloji", "date": "23 Eyl\u00fcl 2018", "title": "G\u00f6r\u00fc\u015f Alan\u0131 D\u0131\u015f\u0131 G\u00f6r\u00fcnt\u00fcleme Teknikleri \u0130lerliyor", "content": "Bilgisayarl\u0131 g\u00f6r\u00fc\u015f bilimcisi Antonio Torralba, 2012 y\u0131l\u0131nda \u0130spanya sahillerinde tatildeyken, kald\u0131\u011f\u0131 otel odas\u0131n\u0131n duvar\u0131ndaki belli-belirsiz g\u00f6lgeler dikkatini \u00e7ekti; asl\u0131nda herhangi bir \u015feyin g\u00f6lgesi gibi g\u00f6r\u00fcnm\u00fcyorlard\u0131. Torralba en sonunda bunlar\u0131n g\u00f6lge olmad\u0131\u011f\u0131n\u0131 fark etti; duvardaki koyu renkli b\u00f6lgeler, pencerenin d\u0131\u015f\u0131ndaki avlunun silik, ba\u015f a\u015fa\u011f\u0131 bir g\u00f6r\u00fcnt\u00fcs\u00fcyd\u00fc. Pencere, i\u011fne deli\u011fi kameras\u0131 g\u00f6revi g\u00f6r\u00fcyordu. \u0130\u011fne deli\u011fi kameras\u0131, en basit foto\u011fraf makinesi t\u00fcr\u00fcd\u00fcr; \u0131\u015f\u0131k \u0131\u015f\u0131nlar\u0131 k\u00fc\u00e7\u00fck bir a\u00e7\u0131kl\u0131ktan ge\u00e7erek, di\u011fer yanda ters \u00e7evrik bir g\u00f6r\u00fcnt\u00fc olu\u015fturur. Oda duvar\u0131nda olu\u015fan g\u00f6r\u00fcnt\u00fc, ayd\u0131nl\u0131k odada \u00e7ok zor alg\u0131lan\u0131yordu ama \u00e7evrede g\u00f6z\u00fcm\u00fczle se\u00e7emedi\u011fimiz bolca g\u00f6rsel enformasyon oldu\u011funu Torralba\u2019n\u0131n \u00e7arp\u0131c\u0131 bir bi\u00e7imde fark etmesini sa\u011flam\u0131\u015ft\u0131. G\u00f6rsel Telif: Antonio Torralba / William T. Freeman \u201cBu g\u00f6r\u00fcnt\u00fcler bizden saklan\u0131yor, ama her an her yan\u0131m\u0131zdalar,\u201d diyor Torralba. Bu deneyim, her ikisi de Massachusetts Teknoloji Enstit\u00fcs\u00fc profes\u00f6rlerinden olan Torralba ve meslekta\u015f\u0131 Bill Freeman\u2019\u0131n \u201crastlant\u0131sal kameralar\u201d ad\u0131n\u0131 verdikleri nesnelere ilgilerini art\u0131rm\u0131\u015f: Pencereler, k\u00f6\u015feler, bitkiler ve \u00e7evrelerinin silik g\u00f6r\u00fcnt\u00fclerini yans\u0131tabilen pek \u00e7ok ba\u015fka nesne. S\u00f6z konusu silik g\u00f6r\u00fcnt\u00fcler, \u00e7evrelerindeki nesnelerden 1.000 kat daha hafif olabiliyor ve dolay\u0131s\u0131yla \u00e7\u0131plak g\u00f6zle alg\u0131lanam\u0131yorlar. \u201cO g\u00f6r\u00fcnt\u00fcleri \u00e7ekip, g\u00f6r\u00fcn\u00fcr duruma nas\u0131l getirece\u011fimizi bulduk,\u201d diye a\u00e7\u0131kl\u0131yor Freeman. \u0130kili, s\u0131radan bir ortamda ne denli \u00e7ok g\u00f6rsel enformasyonun gizli oldu\u011funu ke\u015ffetti. Yay\u0131mlad\u0131klar\u0131 ilk makalede, Freeman ve Torralba, bir odan\u0131n duvar\u0131ndaki \u0131\u015f\u0131k de\u011fi\u015fimini cep telefonu kameras\u0131yla filme al\u0131p i\u015fleyerek, pencerenin d\u0131\u015f\u0131ndaki manzaray\u0131 ortaya \u00e7\u0131karabildiklerini g\u00f6sterdiler. 2017 y\u0131l\u0131nda, ikili ve \u00e7al\u0131\u015fma arkada\u015flar\u0131, bir k\u00f6\u015fenin \u00f6tesinde hareket eden birini, k\u00f6\u015feye yak\u0131n zemini filme alarak belirleyebildiklerini raporlad\u0131lar. 2018 yaz\u0131nda ise bir odada duran bir saks\u0131 bitkisini filme al\u0131p, bitkinin yapraklar\u0131n\u0131n ayr\u0131k g\u00f6lgelerine dayanarak odan\u0131n geri kalan\u0131n\u0131n 3-boyutlu g\u00f6r\u00fcnt\u00fcs\u00fcn\u00fc yap\u0131land\u0131rabildiklerini ortaya koydular. Ayr\u0131ca bitki yapraklar\u0131n\u0131 \u201cg\u00f6rsel mikrofon\u201d olarak kullanarak, ortamda s\u00f6ylenenlerin dinlenmesini sa\u011flayacak \u015fekilde titre\u015fimlerini de b\u00fcy\u00fctebiliyorlar. Bu teknikle, Thomas Edison\u2019un 1877 y\u0131l\u0131nda bir fonograf ile kaydetti\u011fi ilk ses olan \u201cMary\u2019nin k\u00fc\u00e7\u00fck bir kuzusu vard\u0131,\u201d \u015fark\u0131s\u0131, 2014 y\u0131l\u0131nda, bu kez ses ge\u00e7irmez bir cam\u0131n ard\u0131ndan filme al\u0131nan bir cips paketinin hareketlerine bak\u0131larak kay\u0131ttan dinlendi. Do\u011frudan g\u00f6r\u00fcn\u00fcr olmayan k\u00f6\u015felerin \u00f6tesini g\u00f6rme ve enformasyon \u00e7\u0131karma \u00fczerine yap\u0131lan ara\u015ft\u0131rmalara \u201cg\u00f6r\u00fc\u015f alan\u0131 d\u0131\u015f\u0131 g\u00f6r\u00fcnt\u00fcleme\u201d (\u0130ng. non-line-of-sight imaging \u2013 NLOS) ad\u0131 veriliyor. G\u00f6r\u00fc\u015f alan\u0131 d\u0131\u015f\u0131 g\u00f6r\u00fcnt\u00fcleme, Torralba & Freeman\u2019\u0131n 2012 tarihli rastlant\u0131sal kamera makalesi ile yine MIT\u2019te \u00e7al\u0131\u015fan Ramesh Raskar liderli\u011findeki ayr\u0131 bir ekibin \u00e7\u0131\u011f\u0131r a\u00e7\u0131c\u0131 makalesi sayesinde ata\u011fa kalkt\u0131. 2016 y\u0131l\u0131nda, k\u0131smen bu sonu\u00e7lar\u0131n g\u00fcc\u00fcne dayanarak, DARPA (\u0130ng. Defense Advanced Research Projects Agency) taraf\u0131ndan 27 milyon dolarl\u0131k REVEAL (\u0130ng. Revolutionary Enhancement of Visibility by Exploiting Active Light-fields) program\u0131 kapsam\u0131nda, \u00fclkenin \u00e7e\u015fitli yerlerinde kurulan \u00e7ok say\u0131da laboratuara yat\u0131r\u0131m yap\u0131ld\u0131. O zamandan beri, geli\u015ftirilen yeni kavray\u0131\u015flar ve matematiksel y\u00f6ntemler sayesinde, g\u00f6r\u00fc\u015f alan\u0131 d\u0131\u015f\u0131 g\u00f6r\u00fcnt\u00fcleme teknikleri giderek g\u00fc\u00e7leniyor. Askeri ve istihbarat ama\u00e7l\u0131 uygulamalar\u0131n\u0131n yan\u0131 s\u0131ra, ara\u015ft\u0131rmac\u0131lar geli\u015ftirdikleri teknolojilerin s\u00fcr\u00fcc\u00fcs\u00fcz otomobiller, robotik g\u00f6r\u00fc\u015f, t\u0131bbi g\u00f6r\u00fcnt\u00fcleme, g\u00f6kbilim, uzay ke\u015fifleri ve arama-kurtarma g\u00f6revleri gibi alanlarda da i\u015fe yarayabilece\u011fini belirtiyorlar. Torralba, kendisinin ve Freeman\u2019\u0131n bu yola girdiklerinde, ak\u0131llar\u0131nda belli bir uygulama olmad\u0131\u011f\u0131n\u0131 s\u00f6yl\u00fcyor. Sadece g\u00f6r\u00fcnt\u00fclerin nas\u0131l olu\u015ftu\u011funun temelleri ve bir kameran\u0131n bile\u015fenleri gibi konular\u0131n derinlerine inmeye \u00e7al\u0131\u015f\u0131yorlard\u0131 ki bu da do\u011fal olarak, \u0131\u015f\u0131\u011f\u0131n nas\u0131l davrand\u0131\u011f\u0131, \u00e7evremizdeki nesne ve y\u00fczeylerle nas\u0131l etkile\u015fti\u011fi konusunun derinlemesine incelenmesini gerektiriyordu. Sonu\u00e7ta, aramay\u0131 kimsenin d\u00fc\u015f\u00fcnmedi\u011fi \u015feyler g\u00f6rmeye ba\u015flad\u0131lar. Psikolojik \u00e7al\u0131\u015fmalar\u0131n, insanlar\u0131n g\u00f6lgeleri yorumlama konusunda \u00e7ok ba\u015far\u0131s\u0131z oldu\u011funu g\u00f6sterdi\u011fini hat\u0131rlat\u0131yor Torralba. Belki de bunun bir nedeni, g\u00f6rd\u00fcklerimizin \u00e7o\u011funun asl\u0131nda g\u00f6lge olmamas\u0131d\u0131r ve nihayetinde g\u00f6z, onlardan anlam \u00e7\u0131karmaya \u00e7al\u0131\u015fmaktan vazge\u00e7mi\u015ftir. G\u00f6r\u00fc\u015f alan\u0131m\u0131z\u0131n d\u0131\u015f\u0131ndaki d\u00fcnyan\u0131n g\u00f6r\u00fcnt\u00fclerini ta\u015f\u0131yan \u0131\u015f\u0131k \u0131\u015f\u0131nlar\u0131, s\u00fcrekli olarak duvarlara ve ba\u015fka y\u00fczeylere \u00e7arparak g\u00f6z\u00fcm\u00fcze yans\u0131yor. Peki ama bu g\u00f6rsel kal\u0131nt\u0131lar neden o kadar zay\u0131f? \u00c7\u00fcnk\u00fc b\u00f6yle \u0131\u015f\u0131k \u0131\u015f\u0131nlar\u0131ndan \u00e7ok fazla var ve farkl\u0131 y\u00f6nlerde ilerlerken birbirlerini iptal ediyorlar. Bir g\u00f6r\u00fcnt\u00fc olu\u015fturmak, bir y\u00fczey \u00fczerine d\u00fc\u015fen \u0131\u015f\u0131k \u0131\u015f\u0131nlar\u0131n\u0131n b\u00fcy\u00fck \u00f6l\u00e7\u00fcde s\u0131n\u0131rland\u0131r\u0131lmas\u0131n\u0131 gerektiriyor. Bir i\u011fne deli\u011fi kameras\u0131n\u0131n yapt\u0131\u011f\u0131 da budur. Torralba ve Freeman\u2019\u0131n 2012 y\u0131l\u0131nda \u00e7al\u0131\u015fmalar\u0131na ba\u015flarkenki kavray\u0131\u015flar\u0131 \u015fuydu: \u00c7evremizde \u0131\u015f\u0131k \u0131\u015f\u0131nlar\u0131n\u0131 do\u011fal olarak s\u0131n\u0131rlayan \u00e7ok say\u0131da nesne ve \u00f6zellik var; bunlar, zay\u0131f da olsa bilgisayarlar\u0131n alg\u0131lamas\u0131na yetecek g\u00f6r\u00fcnt\u00fcler olu\u015fturabilir. Bir i\u011fne deli\u011fi kameras\u0131n\u0131n a\u00e7\u0131kl\u0131\u011f\u0131 ne denli k\u00fc\u00e7\u00fck olursa, ortaya \u00e7\u0131kan g\u00f6r\u00fcnt\u00fc o denli keskin olur; \u00e7\u00fcnk\u00fc g\u00f6r\u00fcnt\u00fclenen nesnedeki her bir nokta, deli\u011fe girebilecek do\u011fru a\u00e7\u0131da sadece tek bir \u0131\u015f\u0131k \u0131\u015f\u0131n\u0131 yayar. Torralba\u2019n\u0131n otel odas\u0131 penceresi, keskin bir g\u00f6r\u00fcnt\u00fc olu\u015fturamayacak kadar b\u00fcy\u00fckt\u00fc. O ve Freeman biliyordu ki, genel olarak, i\u015fe yarar rastlant\u0131sal kameralar enderdi. Bununla birlikte \u015funu fark ettiler: Herhangi bir k\u00fc\u00e7\u00fck, \u0131\u015f\u0131k engelleyici nesneden olu\u015fan \u201cters i\u011fne deli\u011fi\u201d yani i\u011fne ba\u015f\u0131 kameralar, her yerde g\u00f6r\u00fcnt\u00fc olu\u015fturuyorlard\u0131. Pencere panjurundaki bir k\u0131r\u0131ktan, bir odan\u0131n i\u00e7 duvar\u0131n\u0131 filme ald\u0131\u011f\u0131n\u0131z\u0131 d\u00fc\u015f\u00fcn\u00fcn. Pek bir \u015fey g\u00f6remezsiniz. Birden birinin kolu g\u00f6r\u00fc\u015f alan\u0131n\u0131za giriyor. Duvardaki \u0131\u015f\u0131k yo\u011funlu\u011funun, kolun g\u00f6r\u00fc\u015f alan\u0131nda oldu\u011fu ve olmad\u0131\u011f\u0131 durumlardaki h\u00e2li kar\u015f\u0131la\u015ft\u0131r\u0131larak, oda hakk\u0131nda bilgi edinilebilir. \u0130lk video karesinde duvara \u00e7arpan \u0131\u015f\u0131k \u0131\u015f\u0131n\u0131 k\u00fcmesi, bir sonrakinde kol taraf\u0131ndan biraz engellenir. \u0130kinci g\u00f6r\u00fcnt\u00fcdeki veriyi ilkinden \u00e7\u0131kararak, engellenen k\u0131sm\u0131 (odan\u0131n bir k\u0131sm\u0131n\u0131n g\u00f6r\u00fcnt\u00fcs\u00fcn\u00fc temsil eden \u0131\u015f\u0131k \u0131\u015f\u0131nlar\u0131 k\u00fcmesini) ortaya \u00e7\u0131karmak m\u00fcmk\u00fcn olabilir. \u201cI\u015f\u0131\u011f\u0131 ge\u00e7iren \u015feylerin yan\u0131 s\u0131ra, e\u011fer \u0131\u015f\u0131\u011f\u0131 engelleyen \u015feylere bakabilirseniz, o zaman b\u00f6yle i\u011fne deli\u011fi benzeri g\u00f6r\u00fcnt\u00fcleri bulabilece\u011finiz yer say\u0131s\u0131 artar,\u201d diyor Freeman. K\u00fc\u00e7\u00fck yo\u011funluk de\u011fi\u015fimlerini almay\u0131 ama\u00e7layan rastlant\u0131sal kamera \u00e7al\u0131\u015fmas\u0131n\u0131n yan\u0131 s\u0131ra, Freeman ve \u00e7al\u0131\u015fma arkada\u015flar\u0131, zay\u0131f renk de\u011fi\u015fimlerini y\u00fckseltip alg\u0131lamak i\u00e7in algoritmalar da geli\u015ftiriyor; dinleme cihaz\u0131na d\u00f6n\u00fc\u015fen cips paketlerinin ard\u0131nda da bu teknoloji var. Normalde g\u00fcr\u00fclt\u00fcn\u00fcn i\u00e7inde kaybolup gidecek kadar k\u00fc\u00e7\u00fck olan bir pikselin binde biri \u00f6l\u00e7\u00fcs\u00fcnde hafif hareketleri art\u0131k saptayabiliyorlar. G\u00f6r\u00fcnt\u00fcleri, d\u00fczenlenmi\u015f sin\u00fcs dalgalar\u0131na d\u00f6n\u00fc\u015ft\u00fcrme y\u00f6ntemini kullan\u0131yorlar. Burada \u00f6nemli nokta, d\u00f6n\u00fc\u015ft\u00fcr\u00fclm\u00fc\u015f uzayda sinyalin g\u00fcr\u00fclt\u00fc taraf\u0131ndan bask\u0131lanmamas\u0131; \u00e7\u00fcnk\u00fc sin\u00fcs dalgalar\u0131, \u00e7ok say\u0131da piksel \u00fczerinden al\u0131nan ortalamay\u0131 temsil ediyor ve dolay\u0131s\u0131yla g\u00fcr\u00fclt\u00fc onlar\u0131n aras\u0131na sa\u00e7\u0131lm\u0131\u015f oluyor. B\u00f6ylece ara\u015ft\u0131rmac\u0131lar, bir video karesinden \u00e7\u0131kan sin\u00fcs dalgalar\u0131n\u0131n konumu ile sonraki kareden \u00e7\u0131kanlar\u0131nkini kar\u015f\u0131la\u015ft\u0131r\u0131p, kaymalar\u0131 saptayabiliyor. Bu kaymalar\u0131 y\u00fckseltip, veriyi tekrar d\u00f6n\u00fc\u015ft\u00fcr\u00fcyorlar. \u015eimdilerde bilimciler, sakl\u0131 kalan g\u00f6rsel enformasyona ula\u015fmak i\u00e7in bulduklar\u0131 farkl\u0131 yollar\u0131 birle\u015ftirerek kullanmaya ba\u015flad\u0131lar. Freeman\u2019\u0131n lisans\u00fcst\u00fc \u00f6\u011frencisi Katie Bouman liderli\u011finde yay\u0131mlanan bir ara\u015ft\u0131rmada, bilimciler binalar\u0131n k\u00f6\u015felerinin, k\u00f6\u015fenin \u00f6tesindeki nesnelerin kaba g\u00f6r\u00fcnt\u00fclerini \u00fcretebilen birer kamera g\u00f6revi g\u00f6rebildiklerini ortaya koydu. \u0130\u011fne delikleri ve i\u011fne ba\u015flar\u0131 gibi, kenarlar ve k\u00f6\u015feler de \u0131\u015f\u0131k \u0131\u015f\u0131nlar\u0131n\u0131n ge\u00e7i\u015fini s\u0131n\u0131rland\u0131r\u0131r. S\u0131radan kay\u0131t cihazlar\u0131 hatta bir telefon kullanarak, Bouman ve \u00e7al\u0131\u015fma arkada\u015flar\u0131 g\u00fcn \u0131\u015f\u0131\u011f\u0131 alt\u0131nda bir binan\u0131n k\u00f6\u015fesinin yar\u0131-g\u00f6lgesini (\u0130ng. penumbra) filme ald\u0131lar. E\u011fer orada y\u00fcr\u00fcyen k\u0131rm\u0131z\u0131 g\u00f6mlekli biri varsa \u00f6rne\u011fin, g\u00f6mlek yar\u0131-g\u00f6lgenin i\u00e7ine az miktarda bir k\u0131rm\u0131z\u0131 \u0131\u015f\u0131k yans\u0131t\u0131r ve bu k\u0131rm\u0131z\u0131 \u0131\u015f\u0131k, ki\u015fi y\u00fcr\u00fcd\u00fck\u00e7e yar\u0131-g\u00f6lge boyunca ilerler. \u00c7\u0131plak g\u00f6zle bunu se\u00e7mek olanaks\u0131zd\u0131r ama veri i\u015flendikten sonra apa\u00e7\u0131k meydana \u00e7\u0131kar. G\u00f6rsel Telif: Antonio Torralba / William T. Freeman Freeman ve \u00e7al\u0131\u015fma arkada\u015flar\u0131n\u0131n bir s\u00fcre \u00f6nce yay\u0131mlad\u0131\u011f\u0131 \u00e7\u0131\u011f\u0131r a\u00e7an \u00e7al\u0131\u015fmada, duvara yak\u0131n duran yaprakl\u0131 bir bitkinin g\u00f6lgesinden, bir odan\u0131n \u201c\u0131\u015f\u0131k alan\u0131\u201d (odadaki \u0131\u015f\u0131\u011f\u0131n yo\u011funluk ve y\u00f6n da\u011f\u0131l\u0131m\u0131n\u0131n temsili) yeniden yap\u0131land\u0131r\u0131ld\u0131. Yapraklar, birer i\u011fne ba\u015f\u0131 kameras\u0131 g\u00f6revi g\u00f6r\u00fcyordu; her biri \u0131\u015f\u0131k \u0131\u015f\u0131nlar\u0131n\u0131n farkl\u0131 bir k\u00fcmesini bloke ediyordu. Her bir yapra\u011f\u0131n g\u00f6lgesini di\u011ferlerininkilerle kar\u015f\u0131la\u015ft\u0131rarak, engelledi\u011fi \u0131\u015f\u0131k \u0131\u015f\u0131n\u0131 k\u00fcmesi bulunabiliyordu ve b\u00f6ylece gizli manzaran\u0131n bir k\u0131sm\u0131n\u0131n g\u00f6r\u00fcnt\u00fcs\u00fc de\u015fifre edilebiliyordu. Paralaks\u0131 da hesaba katarak, ara\u015ft\u0131rmac\u0131lar bu g\u00f6r\u00fcnt\u00fc par\u00e7alar\u0131n\u0131 birle\u015ftirebiliyordu. Bu \u0131\u015f\u0131k-alan\u0131 yakla\u015f\u0131m\u0131, daha eski rastlant\u0131sal kamera \u00e7al\u0131\u015fmas\u0131ndan \u00e7ok daha canl\u0131 g\u00f6r\u00fcnt\u00fcler \u00fcretiyor. \u00c7\u00fcnk\u00fc \u00e7evreye ili\u015fkin \u00f6nceki bilgi algoritmalara yerle\u015ftiriliyor. Bitkinin bilinen bi\u00e7imi, do\u011fal g\u00f6r\u00fcnt\u00fclerin d\u00fczg\u00fcn olma e\u011filiminde oldu\u011fu varsay\u0131m\u0131 ve ba\u015fka \u201c\u00f6nceki bilgi\u201dler, ara\u015ft\u0131rmac\u0131lar\u0131n g\u00fcr\u00fclt\u00fcl\u00fc sinyaller hakk\u0131nda \u00e7\u0131kar\u0131mlar yapmalar\u0131na olanak tan\u0131yor; bu da ortaya \u00e7\u0131kacak g\u00f6r\u00fcnt\u00fcn\u00fcn keskinle\u015fmesini sa\u011fl\u0131yor. I\u015f\u0131k-alan\u0131 tekni\u011finin, yeniden yap\u0131land\u0131rabilme yapabilmek i\u00e7in \u00e7evre hakk\u0131nda \u00e7ok \u015fey bilinmesini gerektirdi\u011fini, ama sonu\u00e7ta da bolca bilgi verdi\u011fini s\u00f6yl\u00fcyor Torralba. Freeman, Torralba ve ekip arkada\u015flar\u0131 hep ortada duran ama sakl\u0131 kalm\u0131\u015f g\u00f6r\u00fcnt\u00fcleri a\u00e7\u0131\u011fa \u00e7\u0131karmakla me\u015fgulken, MIT kamp\u00fcs\u00fcn\u00fcn bir ba\u015fka k\u00f6\u015fesinde Ramesh Raskar da kendi ekibiyle, \u201cetkin g\u00f6r\u00fcnt\u00fcleme\u201d adl\u0131 tekni\u011fi kullanarak d\u00fcnyay\u0131 de\u011fi\u015ftirmek i\u00e7in \u00e7al\u0131\u015f\u0131yordu. Raskar ve \u00e7al\u0131\u015fma arkada\u015flar\u0131 pahal\u0131, \u00f6zel kamera-lazer sistemleri kullanarak, k\u00f6\u015felerin \u00f6tesindekilerin y\u00fcksek-\u00e7\u00f6z\u00fcn\u00fcrl\u00fckl\u00fc g\u00f6r\u00fcnt\u00fclerini olu\u015fturuyordu. Raskar 2012 y\u0131l\u0131nda, 5 y\u0131ld\u0131r akl\u0131nda olan bir fikri hayata ge\u00e7irerek, ekibiyle birlikte bir duvara lazer at\u0131mlar\u0131 ate\u015fledikleri bir tekni\u011fin \u00f6nc\u00fcl\u00fc\u011f\u00fcn\u00fc yapt\u0131. Sa\u00e7\u0131lan \u0131\u015f\u0131\u011f\u0131n k\u00fc\u00e7\u00fck bir kesri, bir engelin \u00e7evresinden tepiyordu. Her at\u0131mdan sonra, saniyede milyarlarca karelik h\u0131z\u0131yla tekil fotonlar\u0131 kaydeden bir \u201cstreak\u201d kamera kullanarak, duvardan geri tepen fotonlar\u0131 alg\u0131l\u0131yorlard\u0131. Geri d\u00f6nen fotonlar\u0131n u\u00e7u\u015f s\u00fcrelerini \u00f6l\u00e7erek, ara\u015ft\u0131rmac\u0131lar ne kadar yol ald\u0131klar\u0131n\u0131 bulabiliyor ve b\u00f6ylece engelin arkas\u0131nda gizlenen, fotonlar\u0131n \u00fczerlerinden sa\u00e7\u0131ld\u0131\u011f\u0131 nesnelerin ayr\u0131nt\u0131l\u0131 3-boyutlu geometrisini yeniden yap\u0131land\u0131rabiliyorlard\u0131. G\u00fc\u00e7l\u00fcklerden biri, 3-boyutlu g\u00f6r\u00fcnt\u00fc olu\u015fturabilmek i\u00e7in lazerle duvar\u0131 raster-scan etmek gerekmesiydi. Diyelim ki k\u00f6\u015fenin \u00f6te yan\u0131nda duran biri olsun. \u201cO zaman ba\u015f\u0131n \u00fcst\u00fcndeki belli bir noktadan gelen, omzun \u00fcst\u00fcndeki belli bir noktadan gelen ve dizin \u00fcst\u00fcndeki belli bir noktadan gelen \u0131\u015f\u0131klar\u0131n t\u00fcm\u00fc kameraya tam olarak ayn\u0131 anda varabilir,\u201d diyor Raskar. \u201cAma e\u011fer lazer birazc\u0131k farkl\u0131 bir noktaya tutarsam, o zaman bu \u00fc\u00e7 noktadan gelen \u0131\u015f\u0131klar tam olarak ayn\u0131 anda varmayacakt\u0131r.\u201d 3D geometri\u011fi ortaya \u00e7\u0131karmak i\u00e7in t\u00fcm sinyalleri birle\u015ftirmek ve \u201cters problem\u201di \u00e7\u00f6zmek gerekir. Raskar\u2019\u0131n ters problemi \u00e7\u00f6zmek i\u00e7in ba\u015flang\u0131\u00e7ta kulland\u0131\u011f\u0131 algoritma bilgisayar hesaplamas\u0131 bak\u0131m\u0131ndan zorlay\u0131c\u0131yd\u0131 ve kulland\u0131\u011f\u0131 d\u00fczenek yar\u0131m milyon dolar de\u011ferindeydi. Ama matemati\u011fi basitle\u015ftirmede ve maliyeti d\u00fc\u015f\u00fcrmede \u00f6nemli \u00f6l\u00e7\u00fcde ilerleme kaydedildi. Mart 2018\u2019de Nature dergisinde yay\u0131mlanan bir makale, verimli, b\u00fct\u00e7e dostu k\u00f6\u015fe \u00f6tesi 3D nesne (tam olarak bir tav\u015fan biblosu) g\u00f6r\u00fcnt\u00fcleme i\u00e7in yeni bir standart belirledi. Yazarlar Stanford \u00dcniversitesi\u2019nden Matthew O\u2019Toole, David Lindell ve Gordon Wetzstein idi. Ekip ters problem \u00e7\u00f6zmek i\u00e7in yeni, g\u00fc\u00e7l\u00fc bir algoritma geli\u015ftirmi\u015fti ve nispeten daha ucuz bir SPAD kamera (\u201cstreak\u201d kameralardan daha d\u00fc\u015f\u00fck kare h\u0131z\u0131 olan yar\u0131-iletken bir cihaz) kullan\u0131yordu. Yazarlardan ikisinin eski dan\u0131\u015fman\u0131 olan Raskar, \u00e7al\u0131\u015fmay\u0131 \u00e7ok ak\u0131ll\u0131ca buldu\u011funu ve en be\u011fendi\u011fi makalelerden biri oldu\u011funu belirtiyor. G\u00f6rsel Telif: Stanford Computation Imaging Lab Daha \u00f6nceki algoritmalar, bir prosed\u00fcr ayr\u0131nt\u0131s\u0131 nedeniyle belli bir noktada tak\u0131l\u0131p kal\u0131yordu: Ara\u015ft\u0131rmac\u0131lar genellikle d\u00f6nen fotonlar\u0131, lazerin y\u00f6neltildi\u011fi noktadan de\u011fil de, duvardaki farkl\u0131 bir noktadan alg\u0131lamay\u0131 ye\u011fliyordu; b\u00f6ylece kameralar\u0131 lazerin geri tepen \u0131\u015f\u0131\u011f\u0131ndan ka\u00e7\u0131nabilirdi. Ama hem lazeri hem de kameray\u0131 neredeyse ayn\u0131 noktaya y\u00f6nelterek, Stanford ara\u015ft\u0131rmac\u0131lar\u0131 giden ve gelen fotonlar\u0131 ayn\u0131 \u201c\u0131\u015f\u0131k konisi\u201dnde haritalamay\u0131 ba\u015farm\u0131\u015ft\u0131. I\u015f\u0131k ne zaman bir y\u00fczeyden sa\u00e7\u0131lsa, geni\u015fleyen bir fotonlar k\u00fcresi olu\u015fturur ve bu k\u00fcre zamanla geni\u015flerken bir koni izi b\u0131rak\u0131r. O\u2019Toole, Einstein\u2019\u0131n \u00f6\u011fretmeni Hermann Minkowski taraf\u0131ndan 20.yy\u2019\u0131n ba\u015f\u0131nda geli\u015ftirilen \u0131\u015f\u0131k konilerinin fizi\u011fini, fotonlar\u0131n u\u00e7u\u015f s\u00fcresi ile sa\u00e7\u0131lma y\u00fczeylerinin konumunu ba\u011flant\u0131land\u0131ran \u00f6zl\u00fc bir ifadeye d\u00f6n\u00fc\u015ft\u00fcrd\u00fc. Bu d\u00f6n\u00fc\u015ft\u00fcrmeden \u201c\u0131\u015f\u0131k konisi d\u00f6n\u00fc\u015f\u00fcm\u00fc\u201d \u015feklinde s\u00f6z ediyor. S\u00fcr\u00fcc\u00fcs\u00fcz otomobiller \u015fimdiden, do\u011frudan g\u00f6r\u00fcnt\u00fcleme i\u00e7in LIDAR sistemlerine sahip ve g\u00fcn\u00fcn birinde pek\u00e2l\u00e2 k\u00f6\u015felerin \u00f6tesini g\u00f6rmek i\u00e7in SPAD\u2019larla da donat\u0131labilirler. \u201cYak\u0131n bir gelecekte, bu lazer-SPAD sens\u00f6rler elden ele gezecek bir bi\u00e7ime girebilir,\u201d \u00f6ng\u00f6r\u00fcs\u00fcnde bulunuyor Raskar\u2019\u0131n 2012 makalesinin ba\u015fyazar\u0131 Andreas Velten. Kendisi \u015fu nda Wisconsin \u00dcniversitesi Madison Kamp\u00fcs\u00fc\u2019nde bir etkin-g\u00f6r\u00fcnt\u00fcleme grubunun ba\u015f\u0131nda bulunuyor. Velten \u015fimdiki g\u00f6revlerinin, siyah bir arka plan \u00fczerindeki beyaz bir nesnenin oldu\u011fu dikkatle d\u00fczenlenmi\u015f ortamlar\u0131n \u00f6tesine ge\u00e7ip, daha karma\u015f\u0131k ve ger\u00e7ek\u00e7i durumlarda da g\u00f6r\u00fcnt\u00fcleme yapmay\u0131 ba\u015farmak oldu\u011funu belirtiyor. Freeman\u2019\u0131n ekibindeki ara\u015ft\u0131rmac\u0131lar, pasif ve aktif yakla\u015f\u0131mlar\u0131 birle\u015ftirmeye ba\u015flad\u0131. Doktora sonras\u0131 ara\u015ft\u0131rmac\u0131s\u0131 Christos Thrampoulidis liderli\u011findeki bir makalede, lazerle yap\u0131lan etkin g\u00f6r\u00fcnt\u00fclemede, bir k\u00f6\u015fenin \u00f6tesinde bulunan ve \u015fekli bilinen bir i\u011fne ba\u015f\u0131 kameran\u0131n varl\u0131\u011f\u0131n\u0131n, foton u\u00e7u\u015f s\u00fcresi bilgisine hi\u00e7 gerek duymadan, g\u00f6r\u00fclemeyen manzaray\u0131 yeniden yap\u0131land\u0131rmak i\u00e7in kullan\u0131labilece\u011fini ortaya koydu. \u201cBunu s\u0131radan bir CCD kamera ile de yapabilmemiz laz\u0131m,\u201d diyor Thrampoulidis. G\u00f6r\u00fc\u015f alan\u0131 d\u0131\u015f\u0131 g\u00f6r\u00fcnt\u00fcleme, ileride arama-kurtarma ekiplerine, itfaiyecilere ve otonom robotlara da yararl\u0131 olabilir. Velten, Ay ma\u011faralar\u0131n\u0131n i\u00e7inin uzaktan g\u00f6r\u00fcnt\u00fclenmesini konu alan bir proje i\u00e7in NASA\u2019n\u0131n JPL laboratuar\u0131 ile ortakla\u015fa \u00e7al\u0131\u015f\u0131yor. Raskar ve ekibi ise geli\u015ftirdikleri yakla\u015f\u0131m\u0131, kapal\u0131 bir kitab\u0131n ilk birka\u00e7 sayfas\u0131n\u0131, kitab\u0131n kapa\u011f\u0131n\u0131 a\u00e7madan okumak ve sisin \u00f6tesini g\u00f6rmek i\u00e7in kullanabiliyor. Freeman\u2019\u0131n hareket b\u00fcy\u00fctme algoritmas\u0131, cips paketinden ses yap\u0131land\u0131rman\u0131n yan\u0131 s\u0131ra, sa\u011fl\u0131k ve g\u00fcvenlik ara\u00e7lar\u0131nda veya k\u00fc\u00e7\u00fck g\u00f6kbilimsel hareketlerin saptanmas\u0131nda da i\u015fe yarayabilir.", "tags": ["algoritmalar", "g\u00f6r\u00fcnt\u00fcleme teknikleri", "veri korsanl\u0131\u011f\u0131"]},
{"source": "bilimfili.com", "url": "https://bilimfili.com/insan-bobregi-hucresi-bilgisayara-donusturuldu/", "category": "teknoloji", "date": "2 Nisan 2017", "title": "\u0130nsan B\u00f6bre\u011fi H\u00fccresi Bilgisayara D\u00f6n\u00fc\u015ft\u00fcr\u00fcld\u00fc", "content": "Nature Biotechnology dergisinde yay\u0131mlanan makale ile ayr\u0131nt\u0131lar\u0131 payla\u015f\u0131lan \u00e7al\u0131\u015fmada, Boston \u00dcniversitesi\u2019nden sentetik biyolog Wilson Wong liderli\u011findeki ekip, memeli h\u00fccrelerini biyobilgisayara nas\u0131l d\u00f6n\u00fc\u015ft\u00fcrd\u00fcklerini ve nas\u0131l hesaplama ger\u00e7ekle\u015ftirdiklerini anlat\u0131yor. \u00dcstelik bu heyecan verici \u00e7al\u0131\u015fmada kullan\u0131lan memeli h\u00fccresi, insan b\u00f6bre\u011fine ait! Boston ekibi, yapt\u0131klar\u0131 ara\u015ft\u0131rmada kulland\u0131klar\u0131 genetik devrenin kendisini, h\u00fccrelerde zaten varolan \u201cpromoter\u201d (ba\u015flatma, yaz\u0131m ba\u015flat\u0131c\u0131) mekanizmas\u0131n\u0131 kullanarak tasarlad\u0131. Bu DNA par\u00e7as\u0131, bir h\u00fccrenin DNA\u2019s\u0131n\u0131n RNA\u2019ya yaz\u0131m\u0131n\u0131 ger\u00e7ekle\u015ftirir ve ard\u0131ndan yaz\u0131lan kod proteine \u00e7evrilir. Ara\u015ft\u0131rmac\u0131lar, se\u00e7ilen par\u00e7alar\u0131 kesmek suretiyle genleri a\u00e7\u0131p kapatma d\u00fc\u011fmesi rol\u00fcnde olup, DNA rekombinaz olarak adland\u0131r\u0131lan ve bir t\u00fcr makas g\u00f6revi g\u00f6ren enzime g\u00fcvendi. Bir promoterin arkas\u0131na fazladan 4 tane DNA k\u0131rp\u0131\u011f\u0131 yerle\u015ftirildi. Bu k\u0131rp\u0131nt\u0131lardan biri, ye\u015fil fluoresan protein (GFP) \u00fcretmek \u00fczere tasarlanm\u0131\u015ft\u0131. GFP, \u00f6zel bir madde taraf\u0131ndan \u00e7al\u0131\u015f\u0131r duruma getirildi\u011finde h\u00fccreyi ayd\u0131nlat\u0131r. Wong ve ekibi, bu tekni\u011fi kullanarak %96,5 ba\u015far\u0131 oran\u0131yla 113 farkl\u0131 devre yap\u0131land\u0131rabildi. Bu de\u011fi\u015fik t\u00fcrde devreler, de\u011fi\u015fken hedef zincirlerle farkl\u0131 rekombinazlar kullan\u0131larak d\u00fczenlendi. \u00c7al\u0131\u015fmalar\u0131n\u0131n en b\u00fcy\u00fck ba\u015far\u0131s\u0131, 6 farkl\u0131 girdili bir devre kullanarak, insan h\u00fccrelerinden bir Boolean mant\u0131ksal i\u015flem tablosu yapmalar\u0131 olsa gerek. Girdiler \u00e7e\u015fitli \u015fekillerde bir araya getirilerek, 16 mant\u0131ksal i\u015flemin herbiri ger\u00e7ekle\u015ftirilebildi. Ekibin haz\u0131rlad\u0131\u011f\u0131 Boolean mant\u0131k tablosu, 6 girdili ve 1 \u00e7\u0131kt\u0131l\u0131 bir genetik devre. 2 tane veri girdisi al\u0131yor (A ve B) ve 4 tane se\u00e7im girdisi (S1, S2, S3, S4) ile kontrol ediliyor. B\u00f6ylece GFP \u00e7\u0131kt\u0131s\u0131n\u0131 \u00fcretiyor. Ekip, geli\u015ftirdikleri sisteme BLADE (\u0130ng. Boolean Logic and Arithmetic through DNA Excision) ad\u0131n\u0131 verdi. Bu sistem sayesinde, h\u00fccre i\u00e7i s\u00fcre\u00e7leri rekombinazlar arac\u0131l\u0131\u011f\u0131 ile kontrol edebiliyorlar. BLADE sistemini, CRISPR-Cas9 sistemi ile birlikte kullanma olana\u011f\u0131 da var. BLADE sisteminin i\u015fleyi\u015fini s\u0131namak amac\u0131yla, ara\u015ft\u0131rmac\u0131lar fluoresan proteinler olan tagBFP, EGFP, iRFP720 ve mRuby2\u2018yi Jurkat T limfosit h\u00fccrelerinde kodlayan 4 gen \u00fczerinde \u00e7al\u0131\u015ft\u0131. Deney sonucunda rekombinazlar\u0131n do\u011fru bi\u00e7imde \u00e7al\u0131\u015ft\u0131klar\u0131 g\u00f6r\u00fcld\u00fc ve proteinlerin deney ba\u015flang\u0131c\u0131ndan iki hafta sonra bile h\u00fccrelerde par\u0131ldad\u0131klar\u0131 g\u00f6r\u00fcld\u00fc. Farkl\u0131 fluoresan proteinleri kodlayan 4 genin i\u015fleyi\u015fine ili\u015fkin tablo g\u00f6r\u00fcl\u00fcyor. Bilgisayar, \u00f6z\u00fcnde hesaplama yaparak bilgi i\u015fleyen bir makinedir. Bilgisayar\u0131n devresi ne kadar g\u00fc\u00e7l\u00fc olursa, o da o kadar karma\u015f\u0131k hesaplamalar yapabilir duruma gelir. Benzer bi\u00e7imde, minibilgisayar olarak \u00e7al\u0131\u015ft\u0131r\u0131lmak \u00fczere genetik d\u00fczenlemesi yap\u0131lan h\u00fccreler de, d\u00fczenleni\u015flerine ba\u011fl\u0131 olarak az ya da \u00e7ok g\u00fc\u00e7l\u00fc olabilirler. 16 mant\u0131ksal i\u015flemin ger\u00e7ekle\u015ftirilmesinde kullan\u0131lan mimariler g\u00f6r\u00fcl\u00fcyor. Wong\u2019un ekibinin \u00e7al\u0131\u015fmas\u0131ndan \u00f6nce, hesaplama i\u015flemlerini ger\u00e7ekle\u015ftirmek amac\u0131yla ba\u015fka ara\u015ft\u0131rmac\u0131lar taraf\u0131ndan organik malzemelerin genlerinin genetik m\u00fchendisli\u011fi yap\u0131lm\u0131\u015ft\u0131. \u00d6rne\u011fin oksijen d\u00fczeyi d\u00fc\u015ft\u00fc\u011f\u00fcnde h\u00fccrelerin \u0131\u015f\u0131k sal\u0131n\u0131m\u0131 yapmaya ba\u015flamas\u0131n\u0131n sa\u011flanmas\u0131 gibi. Ancak bu basit biyobilgisayarlar, genlerini manip\u00fcle etmenin nispeten kolay oldu\u011fu E. coli ve di\u011fer baz\u0131 bakteriler ile s\u0131n\u0131rl\u0131yd\u0131. Memeli h\u00fccrelerinin genetik devre olarak kullan\u0131m\u0131 ise zordur; \u00e7\u00fcnk\u00fc belirli genleri a\u00e7ma ve kapatma becerileri, transkripsiyon fakt\u00f6rlerine ba\u011fl\u0131d\u0131r. Bu konuda DNA rekombinaza ba\u015fvuran Boston ekibi, b\u00f6ylece sorunu a\u015fabilmi\u015f. BLADE i\u00e7in biyolojik olarak ilgili girdi ve \u00e7\u0131kt\u0131larla aray\u00fcz olu\u015fturuldu. Bilimkurgu gibi g\u00f6r\u00fcnse de art\u0131k elde edilmi\u015f bir teknoloji olan bu ba\u015far\u0131, ilerleyen y\u0131llarda biyobilgisayarlar ve biyoelektronik alan\u0131nda ne gibi geli\u015fmeler ya\u015fanabilece\u011finin ipucunu veriyor. Konuyla ilgili olan \u015fu iki yaz\u0131m\u0131z\u0131 da okuman\u0131z\u0131 \u00f6neririz: Kaynaklar: \u0130lgili Makale: Nature Biotechnology, \u201cLarge-scale design of robust genetic circuits with multiple inputs and outputs for mammalian cells\u201d\n<http://www.nature.com/nbt/journal/vaop/ncurrent/full/nbt.3805.html>", "tags": ["bilgisayar bilimleri", "biyoteknoloji", "genetik m\u00fchendisli\u011fi"]},
{"source": "bilimfili.com", "url": "https://bilimfili.com/molekul-insa-eden-molekuler-robot-uretildi/", "category": "teknoloji", "date": "21 Eyl\u00fcl 2017", "title": "Molek\u00fcl \u0130n\u015fa Eden \u201cMolek\u00fcler Robot\u201d \u00dcretildi", "content": "B\u00fcy\u00fckl\u00fckleri milimetrenin milyonda biri kadar olan molek\u00fcler robotlar, k\u00fc\u00e7\u00fck bir robotik kol kullanarak ilerleyip, molek\u00fcler kargolar yap\u0131land\u0131racak \u015fekilde programlanabiliyor. \u00d6zel sol\u00fcsyonlar\u0131n i\u00e7in kimyasal tepkimeler ger\u00e7ekle\u015ftirerek i\u015fliyorlar.\u00a0Her bir robot, tek bir molek\u00fcl\u00fc y\u00f6nlendirme becerisine sahip ve sadece 150 karbon, hidrojen, oksijen ve azot atomlar\u0131ndan olu\u015fuyor. Boyutlar\u0131n\u0131 daha iyi anlayabilmek i\u00e7in \u015f\u00f6yle d\u00fc\u015f\u00fcnebiliriz: Bu robotlardan milyar kere milyar tanesinin olu\u015fturaca\u011f\u0131 y\u0131\u011f\u0131n, bir tuz tanesi kadar oluyor.\u00a0\u0130leride bu robotlar\u0131n pek \u00e7ok t\u0131bbi amac\u0131n ger\u00e7ekle\u015ftirilmesinde kullan\u0131labilece\u011fi d\u00fc\u015f\u00fcn\u00fcl\u00fcyor. Ayr\u0131ca geli\u015fmi\u015f \u00fcretim s\u00fcre\u00e7lerinde yararlan\u0131labilir ve hatta molek\u00fcler fabrikalar ile \u00fcretim hatlar\u0131n\u0131n ortaya \u00e7\u0131kmas\u0131n\u0131 sa\u011flayabilirler. Ekip lideri Prof.David Leigh \u015f\u00f6yle anlat\u0131yor: \u201cT\u00fcm maddeler atomlardan olu\u015fur ve atomlar, molek\u00fclleri olu\u015fturan temel yap\u0131 ta\u015flar\u0131d\u0131r. Bizim robotumuz, ger\u00e7ekten de atomlardan yap\u0131lm\u0131\u015f bir molek\u00fcler robot; t\u0131pk\u0131 Lego par\u00e7alar\u0131ndan basit robotlar\u0131n yap\u0131lmas\u0131 gibi. Bilimciler taraf\u0131ndan kimyasal girdilerle programlanan basit g\u00f6revleri yerine getirebiliyor. Araba \u00fcretim hatlar\u0131nda kullan\u0131lan robotlara benziyor. O robotlar bir paneli al\u0131r ve araban\u0131n g\u00f6vdesinin olu\u015fturulmas\u0131 i\u00e7in do\u011fru \u015fekilde yerle\u015fmesi i\u00e7in konumland\u0131r\u0131r. Fabrikalardaki b\u00f6yle robotlar gibi, bizim molek\u00fcler robotumuz da bile\u015fenleri konumland\u0131r\u0131p per\u00e7inlemek \u00fczere programlanabiliyor. Tabi bunu \u00e7ok daha k\u00fc\u00e7\u00fck \u00f6l\u00e7ekte, molek\u00fcler d\u00fczeyde yap\u0131yor. \u201c B\u00f6ylesine k\u00fc\u00e7\u00fck bir mekanizmaya sahip olman\u0131n iyi yan\u0131, malzeme talebini b\u00fcy\u00fck \u00f6l\u00e7\u00fcde d\u00fc\u015f\u00fcr\u00fcyor. Ayr\u0131ca ila\u00e7 ke\u015fiflerini h\u0131zland\u0131r\u0131p geli\u015ftirebilir. Potansiyel kullan\u0131m alanlar\u0131n\u0131n \u00e7ok geni\u015f bir yelpazede olaca\u011f\u0131na ku\u015fku yok.\u00a0Prof. Leigh \u015funlar\u0131 ekliyor: \u201cMolek\u00fcler robotik, mekanizma minyat\u00fcrizasyonunda son noktay\u0131 temsil ediyor. Amac\u0131m\u0131z, m\u00fcmk\u00fcn olan en k\u00fc\u00e7\u00fck makinalar\u0131 tasarlay\u0131p yapmak. Bu daha ba\u015flang\u0131\u00e7 ve 10 il\u00e2 20 y\u0131l i\u00e7inde, molek\u00fcler robotlar\u0131n molek\u00fcler fabrikalardaki \u00fcretim hatlar\u0131nda, malzeme \u00fcretimine ge\u00e7eceklerini d\u00fc\u015f\u00fcn\u00fcyoruz.\u201d Bu denli ufak makinelerin yap\u0131lmas\u0131 ve i\u015fletilmesi a\u015f\u0131r\u0131 derecede karma\u015f\u0131k olmakla birlikte, ekip taraf\u0131ndan kullan\u0131lan teknikler, basit kimyasal i\u015flemlere dayan\u0131yor.\u00a0Prof. Leigh \u015funlar\u0131 belirtiyor: \u201cRobotlar, kimya yoluyla \u00fcretilip, i\u015fletiliyor. Kimya, atomlar\u0131n ve molek\u00fcllerin birbirlerine nas\u0131l tepki g\u00f6stereceklerinin ve b\u00fcy\u00fck molek\u00fcllerin, daha k\u00fc\u00e7\u00fck molek\u00fcllerden nas\u0131l in\u015fa edilece\u011finin bilimidir. S\u00fcre\u00e7, ara\u015ft\u0131rmac\u0131lar\u0131n basit kimyasal yap\u0131 ta\u015flar\u0131ndan ila\u00e7 ya da plastik yaparken kulland\u0131klar\u0131na benziyor. Nano-robotlar\u0131n in\u015fa edildikten sonra, robotlara ne yapacaklar\u0131n\u0131 s\u00f6yleyen kimyasal girdiler ekleniyor; t\u0131pk\u0131 bilgisayara y\u00fcklenen yaz\u0131l\u0131mlar gibi.\u201d\u00a0 Kaynak: Phys.org, \u201cScientists create world\u2019s first \u2018molecular robot\u2019 capable of building molecules\u201c\n<https://phys.org/news/2017-09-scientists-world-molecular-robot-capable.html> \u0130lgili Makale:\u00a0Salma Kassem et al, Stereodivergent synthesis with a programmable molecular machine, Nature (2017). DOI: 10.1038/nature23677", "tags": ["nanoteknoloji", "robotlar"]},
{"source": "bilimfili.com", "url": "https://bilimfili.com/terahertz-goruntuleme-teknigi/", "category": "teknoloji", "date": "13 Ekim 2016", "title": "Terahertz G\u00f6r\u00fcnt\u00fcleme Tekni\u011fi Kitaplar\u0131 A\u00e7madan Okuyacak", "content": "Yeni bir bilgisayarl\u0131 g\u00f6r\u00fcnt\u00fcleme y\u00f6ntemi ile bir ka\u011f\u0131t y\u0131\u011f\u0131n\u0131n ilk dokuz yapra\u011f\u0131na bas\u0131lm\u0131\u015f harfler tan\u0131mlanabiliyor. Massachusetts Teknoloji Enstit\u00fcs\u00fc (MIT) ve Georgia Teknoloji Enstit\u00fcs\u00fc (Georgia Tech) ara\u015ft\u0131rmac\u0131lar\u0131n\u0131n ortak \u00e7al\u0131\u015fmas\u0131 sonucunda geli\u015ftirilen bu teknik sayesinde kitaplar\u0131n kapa\u011f\u0131n\u0131 a\u00e7madan okumak m\u00fcmk\u00fcn olaca\u011fa benziyor. Ge\u00e7ti\u011fimiz haftalarda Nature Communications dergisinde yay\u0131mlanan bir makalede bu sistem i\u00e7in bir prototip tan\u0131mlayan ekip, \u00fcrettikleri ayg\u0131t\u0131 her ka\u011f\u0131tta tek bir harfin bas\u0131l\u0131 oldu\u011fu bir ka\u011f\u0131t y\u0131\u011f\u0131n\u0131 ile denediklerini anlat\u0131yor. Sistemin, en \u00fcstteki 9 yapra\u011fa bas\u0131lm\u0131\u015f olan harfleri do\u011fru bi\u00e7imde saptayabildi\u011fini belirtiyorlar. \u201cNew York\u2019ta bulunan Metropolitan M\u00fczesi buna b\u00fcy\u00fck ilgi g\u00f6sterdi; \u00e7\u00fcnk\u00fc \u00f6rne\u011fin dokunmak bile istemedikleri antik kitaplar\u0131n i\u00e7inde ne yazd\u0131\u011f\u0131n\u0131 \u00f6\u011frenmek istiyorlar.\u201d diyor makale yazarlar\u0131ndan Barmak Heshmat. Ayr\u0131ca bu sistemle ince katmanlar bi\u00e7iminde d\u00fczenlenmi\u015f herhangi bir malzemenin de (\u00f6rne\u011fin makine par\u00e7as\u0131 kaplamalar\u0131n\u0131n ya da ila\u00e7lar\u0131n) analizinde kullan\u0131labilece\u011fini ekliyor. Sistemin tasarlanmas\u0131 s\u0131ras\u0131na MIT ara\u015ft\u0131rmac\u0131lar\u0131 ka\u011f\u0131t y\u0131\u011f\u0131n\u0131ndaki her bir yapraktan g\u00f6r\u00fcnt\u00fc alacak algoritmalar\u0131 geli\u015ftirirken, Georgia Tech ara\u015ft\u0131rmac\u0131lar\u0131 da \u00e7o\u011fu zaman \u015fekli kaym\u0131\u015f ya da tamamlanmam\u0131\u015f g\u00f6r\u00fcnt\u00fclerin birer harf olarak yorumlanabilmesini sa\u011flayan algoritmay\u0131 geli\u015ftirdi. Heshmat harf yorumlay\u0131c\u0131 bu algoritmay\u0131 biraz \u00fcrk\u00fct\u00fcc\u00fc buldu\u011funu ifade ediyor: \u201cBir\u00e7ok web sitesi giri\u015f yapmaya \u00e7al\u0131\u015fan\u0131n robot olmad\u0131\u011f\u0131ndan emin olmak i\u00e7in harf tan\u0131ma s\u0131namalar\u0131 yap\u0131yor ve bu algoritma bir\u00e7o\u011funu a\u015fmay\u0131 ba\u015farabilir.\u201d Sistem, mikrodalga ile k\u0131z\u0131l\u00f6tesi aras\u0131nda bulunan bir elektromanyetik \u0131\u015f\u0131n\u0131m t\u00fcr\u00fc olan terahertz \u0131\u015f\u0131n\u0131m (t-\u0131\u015f\u0131nlar\u0131) kullan\u0131yor. Terahertz \u0131\u015f\u0131n\u0131m\u0131n, y\u00fczeylere n\u00fcfuz edebilen di\u011fer dalga t\u00fcrlerine (x-\u0131\u015f\u0131nlar\u0131na veya ses dalgalar\u0131na) g\u00f6re \u00e7e\u015fitli avantajlar\u0131 var. G\u00fcvenlik taramalar\u0131nda kullan\u0131m\u0131 y\u00f6n\u00fcnden terahertz \u0131\u015f\u0131n\u0131m b\u00fcy\u00fck \u00f6l\u00e7\u00fcde incelenmi\u015fti; \u00e7\u00fcnk\u00fc farkl\u0131 kimyasallar, farkl\u0131 frekanslardaki terahertz \u0131\u015f\u0131n\u0131m\u0131 farkl\u0131 derecelerde so\u011furuyordu. Bu da her kimyasal\u0131n ay\u0131rt edici bir frekans imzas\u0131 \u00fcretmesini sa\u011fl\u0131yor. Ayn\u0131 nedenle terahertz frekans profilleri, bo\u015f ka\u011f\u0131t ile m\u00fcrekkep aras\u0131nda ayr\u0131m yapabilirken, x-\u0131\u015f\u0131nlar\u0131 ise bunu yapam\u0131yor. Terahertz \u0131\u015f\u0131n\u0131m ayr\u0131ca \u00f6yle k\u0131sa at\u0131mlarla yay\u0131labiliyor ki, ald\u0131\u011f\u0131 yol \u0131\u015f\u0131n\u0131m\u0131n yay\u0131lma zaman\u0131 ile yans\u0131yan \u0131\u015f\u0131n\u0131m\u0131n sens\u00f6re d\u00f6nmesi aras\u0131nda ge\u00e7en zamandan \u00f6l\u00e7\u00fclebiliyor. Bu da sisteme ultrasondan \u00e7ok daha iyi bir derinlik \u00e7\u00f6z\u00fcn\u00fcrl\u00fc\u011f\u00fc kazand\u0131r\u0131yor. Algoritma \u015fu anda bir y\u0131\u011f\u0131ndaki ilk 20 sayfaya kadar uzakl\u0131k hesaplamas\u0131 yapabiliyor. Fakat 9 sayfa s\u0131n\u0131r\u0131ndan sonra yans\u0131yan sinyalin enerjisi \u00e7ok zay\u0131flad\u0131\u011f\u0131ndan, frekans imzalar\u0131 aras\u0131 fark g\u00fcr\u00fclt\u00fcde kayboluyor. (G\u00f6rsel: Barmak Heshmat) Sistem \u015fu durumdan yararlan\u0131yor: Bir kitab\u0131n yapraklar\u0131 aras\u0131nda yakla\u015f\u0131k 20 mikrometre derinli\u011finde hava bo\u015fluklar\u0131 bulunur. Hava ile ka\u011f\u0131d\u0131n k\u0131rma indisleri (\u0131\u015f\u0131\u011f\u0131 b\u00fckme derecesindeki)\u00a0aras\u0131ndaki fark, ikisi aras\u0131ndaki s\u0131n\u0131r\u0131n terahertz \u0131\u015f\u0131n\u0131m\u0131 bir alg\u0131\u00e7a (dedekt\u00f6re) geri yans\u0131tmas\u0131 anlam\u0131na gelir. Ara\u015ft\u0131rmac\u0131lar\u0131n d\u00fczene\u011finde standart bir terahertz kamera ultra k\u0131sa \u0131\u015f\u0131n\u0131m at\u0131mlar\u0131 yay\u0131yor ve kameran\u0131n i\u00e7indeki sens\u00f6r, bunlar\u0131n yans\u0131malar\u0131n\u0131 alg\u0131l\u0131yor. Yans\u0131malar\u0131n var\u0131\u015f zaman\u0131ndan, MIT ara\u015ft\u0131rmac\u0131lar\u0131n\u0131n algoritmas\u0131 kitab\u0131n sayfalar\u0131 aras\u0131ndaki uzakl\u0131\u011f\u0131 \u00f6l\u00e7ebiliyor. I\u015f\u0131n\u0131m\u0131n b\u00fcy\u00fck b\u00f6l\u00fcm\u00fc kitap taraf\u0131ndan so\u011furulmakta ya da yans\u0131t\u0131lmakta iken, bir k\u0131sm\u0131 ise sens\u00f6re d\u00f6nmeden \u00f6nce sayfalar aras\u0131nda sekerek, sahte bir sinyal \u00fcretiyor. Sens\u00f6r\u00fcn elektroni\u011fi de ayr\u0131ca bir arka plan u\u011fultusuna neden oluyor. MIT ara\u015ft\u0131rmac\u0131lar\u0131n\u0131n algoritmas\u0131n\u0131n g\u00f6revlerinden biri de, i\u015fte t\u00fcm bu \u201cg\u00fcr\u00fclt\u00fc\u201dy\u00fc s\u00fczmekti. Sayfalar aras\u0131 uzakl\u0131\u011f\u0131 bilmek bu konuda yararl\u0131 oluyor: Algoritman\u0131n sadece var\u0131\u015f zamanlar\u0131 ger\u00e7ek yans\u0131malar olduklar\u0131na i\u015faret eden terahertz sinyallere odaklanmas\u0131n\u0131 sa\u011fl\u0131yor. Ard\u0131ndan yans\u0131t\u0131c\u0131 y\u00fczeylerin kimyasal \u00f6zellikleri hakk\u0131nda bilgi elde etmek i\u00e7in algoritma \u015funlara bak\u0131yor: Yans\u0131ma enerjilerinin iki farkl\u0131 \u00f6l\u00e7\u00fcm\u00fc ve ger\u00e7ek yans\u0131malar\u0131n enerji profilleri ile g\u00fcr\u00fclt\u00fc istatisti\u011fine ili\u015fkin varsay\u0131mlar. \u015eu anda algoritma do\u011fru bir bi\u00e7imde kameradan bir y\u0131\u011f\u0131n\u0131n ilk 20 sayfas\u0131nda kadar olan uzakl\u0131\u011f\u0131 \u00e7\u0131karsayabiliyor. Ancak dokuz sayfal\u0131k derinli\u011fi a\u015f\u0131nca yans\u0131yan sinyalin enerjisi o kadar d\u00fc\u015f\u00fck oluyor ki, frekans imzalar\u0131 aras\u0131ndaki fark g\u00fcr\u00fclt\u00fc taraf\u0131ndan bast\u0131r\u0131l\u0131yor. Terahertz g\u00f6r\u00fcnt\u00fcleme hen\u00fcz \u00e7ok yeni bir teknoloji olmakla birlikte, geli\u015ftirilmesi yolundaki \u00e7al\u0131\u015fmalar s\u00fcr\u00fcyor. \u0130leride hem alg\u0131\u00e7lar\u0131n duyarl\u0131l\u0131\u011f\u0131n\u0131n, hem de \u0131\u015f\u0131n\u0131m kaynaklar\u0131n\u0131n g\u00fcc\u00fcn\u00fcn art\u0131r\u0131lmas\u0131 ve b\u00f6ylece daha derine n\u00fcfuz edilebilmesi umuluyor.  Kaynak: MIT, \u201cResearchers prototype system for reading closed books\u201c\n <\u00a0http://news.mit.edu/2016/computational-imaging-method-reads-closed-books-0909 > \u0130lgili Makale: A. R. Sanchez, B. Heshmat*, A. Aghasi, M. Zhang, S. Naqvi, J. Romberg, R. Raskar, \u201cTerahertz time-gated spectroscopic imaging for content extraction through layered structures\u201d, Nature Communications, www.nature.com/articles/srep20217 Proje Sayfas\u0131: Camera Culture, MIT Media Lab\n < http://cameraculture.media.mit.edu/can-computers-read-through-closed-books/ >", "tags": ["algoritmalar", "g\u00f6r\u00fcnt\u00fcleme teknikleri", "T-\u0131\u015f\u0131n\u0131 (terahertz \u0131\u015f\u0131n\u0131m)"]},
{"source": "bilimfili.com", "url": "https://bilimfili.com/nanoparcaciklarin-cevre-ile-etkilesimi-hala-tahmin-edilemiyor/", "category": "teknoloji", "date": "20 Nisan 2017", "title": "Nanopar\u00e7ac\u0131klar\u0131n \u00c7evre ile Etkile\u015fimi Hala Tahmin Edilemiyor", "content": "Nanoteknoloji end\u00fcstrisi her ge\u00e7en g\u00fcn geli\u015fmeye devam ediyor. Her y\u0131l, y\u00fczbinlerce ton insan yap\u0131m\u0131 nanopar\u00e7ac\u0131k \u00fcretiliyor. Er ya da ge\u00e7, b\u00fct\u00fcn bu nanopar\u00e7ac\u0131klar D\u00fcnya\u2019n\u0131n sular\u0131na ya da topra\u011fa kar\u0131\u015facak. Fakat, bu par\u00e7ac\u0131klara toprakta ya da suda ne olaca\u011f\u0131 hen\u00fcz nanoteknoloji ara\u015ft\u0131rmalar\u0131 yapan bilim insanlar\u0131 taraf\u0131ndan bile tam olarak bilinemiyor. Bu sorun \u00e7ok farkl\u0131 tipte insan yap\u0131m\u0131 nanopar\u00e7ac\u0131\u011f\u0131n varl\u0131\u011f\u0131n\u0131n yan\u0131 s\u0131ra par\u00e7ac\u0131klar\u0131n de\u011fi\u015fik ko\u015fullara sahip \u00e7evrelerdeki farkl\u0131 davran\u0131\u015flar\u0131ndan kaynaklan\u0131yor. ETH Zurich\u2019den Martin Scheringer \u00f6nc\u00fcl\u00fc\u011f\u00fcndeki bilim insanlar\u0131 bu soruna a\u00e7\u0131kl\u0131k getirmek amac\u0131yla bir \u00e7al\u0131\u015fma y\u00fcr\u00fctt\u00fcler. Mart 2017`de\u00a0Proceedings of the National Academy of Sciences\u2018da yay\u0131mlanan \u00e7al\u0131\u015fma kapsam\u0131nda bilim insanlar\u0131, par\u00e7ac\u0131klar\u0131n davran\u0131\u015flar\u0131 ile ilgili evrensel bir \u00e7\u0131kar\u0131m yapmak i\u00e7in 270 bilimsel ara\u015ft\u0131rmay\u0131 ve bu ara\u015ft\u0131rmalara dahil edilen yakla\u015f\u0131k 1000 laboratuvar deneyini incelediler. Fakat, ara\u015ft\u0131rmac\u0131lar verileri incelediklerinde durumun daha \u00f6nce tahmin edilenden daha karma\u015f\u0131k oldu\u011funu g\u00f6rd\u00fcler. \u00c7\u00fcnk\u00fc halihaz\u0131rda var olan verilerin yard\u0131m\u0131yla par\u00e7ac\u0131k davran\u0131\u015f\u0131 konusunda standart bir resim \u00e7izmek neredeyse imkans\u0131zd\u0131. \u0130nsan yap\u0131m\u0131 nanopar\u00e7ac\u0131klar olduk\u00e7a dinamik ve reaktifler. Bu par\u00e7ac\u0131klar kendilerini di\u011fer nanopar\u00e7ac\u0131klar ya da elementler gibi \u00e7evrede bulduklar\u0131 her \u015feye ba\u011flayabiliyorlar. Par\u00e7ac\u0131klar\u0131n nas\u0131l ve hangi h\u0131zda reaksiyon verecekleri,\u00a0suyun ya da topra\u011f\u0131n asitli\u011fine, var olan minerallere ve tuzlara, her \u015feyden \u00f6nemlisi de su ya da toprak i\u00e7erisinde bulunan organik maddelere g\u00f6re de\u011fi\u015fiyor. \u0130nsan yap\u0131m\u0131 nanopar\u00e7ac\u0131klar\u0131n y\u00fczey kaplamas\u0131na da sahip olmas\u0131, her \u015feyi daha da karma\u015f\u0131k hale getiriyor. \u00c7evresel ko\u015fullara ba\u011fl\u0131 olarak, par\u00e7ac\u0131klar\u0131n kaplamalar\u0131 varl\u0131\u011f\u0131n\u0131 s\u00fcrd\u00fcr\u00fcyor ya da kayboluyor ve reaksiyon davran\u0131\u015flar\u0131 kaplamalar\u0131n\u0131n varl\u0131\u011f\u0131na g\u00f6re de\u011fi\u015fkenlik g\u00f6steriyor. Bu konu ile ilgili literat\u00fcrdeki verileri de\u011ferlendiren ara\u015ft\u0131rmac\u0131lar, a\u011f analizi y\u00f6ntemini bu alana ilk defa uygulad\u0131lar. Bu yolla hangi insan yap\u0131m\u0131 nanopar\u00e7ac\u0131\u011f\u0131n hangi \u00e7evresel ko\u015fulda \u00e7al\u0131\u015f\u0131ld\u0131\u011f\u0131n\u0131n analizini yapt\u0131lar. Sosyal ili\u015fkiler a\u011f\u0131n\u0131n \u00f6l\u00e7\u00fclmesinde kullan\u0131lmas\u0131yla sosyal ara\u015ft\u0131rmalardan a\u015fina oldu\u011fumuz bu teknik yard\u0131m\u0131yla bilim insanlar\u0131, insan yap\u0131m\u0131 nanopar\u00e7ac\u0131klar ile ilgili verilerin tutars\u0131z, yetersiz \u00e7e\u015fitlilikte ve k\u00f6t\u00fc yap\u0131l\u0131 olduklar\u0131 sonucuna ula\u015ft\u0131lar. E\u011fer daha iyi yap\u0131land\u0131r\u0131lm\u0131\u015f, tutarl\u0131 ve yeterli \u00e7e\u015fitlilikte verilere sahip olunursa, makine \u00f6\u011frenimi y\u00f6ntemleri yard\u0131m\u0131yla evrensel bir modelin ke\u015ffedilmesi m\u00fcmk\u00fcn olabilir. Yani \u00f6ncelikle bilim insanlar\u0131n\u0131n elinde yeterli deneysel verinin olmas\u0131 gerekiyor. Her ne kadar her y\u0131l y\u00fczbinlerce ton nanopar\u00e7ac\u0131k \u00fcretilmesine ra\u011fmen, bu par\u00e7ac\u0131klar\u0131n \u00e7evre ile etkile\u015fimlerinin net bir \u015fekilde belirlenmesini ve \u00e7evreye olan olumlu/olumsuz etkilerinin tespit edilmesini sa\u011flayacak yeterli deneysel verinin mevcut olmay\u0131\u015f\u0131 olduk\u00e7a ironik. \u0130lgili Makale: Nicole Sani-Kast, J\u00e9r\u00f4me Labille, Patrick Ollivier, Danielle Slomberg, Konrad Hungerb\u00fchler, Martin Scheringer. A network perspective reveals decreasing material diversity in studies on nanoparticle interactions with dissolved organic matter. Proceedings of the National Academy of Sciences, 2017; 114 (10): E1756 DOI: 10.1073/pnas.1608106114 Kaynak: Nanoparticles remain unpredictable, ETH Zurich, Retrieved from https://www.ethz.ch/en/news-and-events/eth-news/news/2017/04/nanoparticles-remain-unpredictable.html", "tags": ["\u00e7evrebilim (ekoloji)", "nanoteknoloji"]},
{"source": "bilimfili.com", "url": "https://bilimfili.com/kalp-tanima-sistemi-yeni-guvenlik-aracimiz-olabilir/", "category": "teknoloji", "date": "1 Ekim 2017", "title": "Kalp Tan\u0131ma Sistemi Yeni G\u00fcvenlik Arac\u0131m\u0131z Olabilir", "content": "Teknolojinin geli\u015fmesi ile art\u0131k verilerimizi dosyalar halinde raflarda de\u011fil, bilgisayar temelli ortamlarda sakl\u0131yoruz. Bu sebeple, bu verilerin saklanmas\u0131n\u0131n ya da transferinin g\u00fcvenle ger\u00e7ekle\u015ftirilmesi, bilgilerin \u00fc\u00e7\u00fcnc\u00fcl \u015fah\u0131slar taraf\u0131ndan ele ge\u00e7irilmemesi i\u00e7in olduk\u00e7a \u00f6nemli. Bilgisayar ya da mobil cihazlar i\u00e7erisindeki verilere eri\u015fimde g\u00fcvenli\u011fi sa\u011flamak i\u00e7in, parola, parmak izi, y\u00fcz tan\u0131ma ya da retina tarama gibi y\u00f6ntemlerin kullan\u0131ld\u0131\u011f\u0131na a\u015finay\u0131z. Ancak, yeni yap\u0131lan bir \u00e7al\u0131\u015fmada g\u00fcvenlik \u00f6nlemi olarak olduk\u00e7a ilgin\u00e7 bir y\u00f6ntem \u00f6neriliyor. Bu y\u00f6ntemde, verilere eri\u015fimde parola yerine kalbinizin boyutlar\u0131n\u0131n kullan\u0131labilece\u011fi \u00f6ne s\u00fcr\u00fcl\u00fcyor. Geli\u015ftirilen sistem, kalbin \u00f6l\u00e7\u00fclmesinde d\u00fc\u015f\u00fck seviye Doppler radar\u0131 kullan\u0131yor ve ba\u015fka bir ki\u015finin sisteminize girmesini engellemek i\u00e7in de kalbinizi s\u00fcrekli takip ediyor. Bu sistem, parolalar\u0131n ve di\u011fer biyometrik tan\u0131mlay\u0131c\u0131lar\u0131n g\u00fcvenli ve potansiyel olarak daha etkili bir alternatifi olabilir. Nihayetinde de, ak\u0131ll\u0131 telefonlar ve havaalan\u0131 g\u00fcvenlik alanlar\u0131nda kullan\u0131labilir. Sistemde kullan\u0131lan radar\u0131n sinyal g\u00fcc\u00fc Wi-Fi sinyalinin g\u00fcc\u00fcnden \u00e7ok daha d\u00fc\u015f\u00fck ve sa\u011fl\u0131k a\u00e7\u0131s\u0131ndan herhangi bir tehdit olu\u015fturmuyor. Art\u0131k Wi-Fi sinyalleri taraf\u0131ndan \u00e7evrelenmi\u015f ortamlarda ya\u015f\u0131yoruz ve yeni sistem de Wi-Fi cihazlar\u0131 gibi sa\u011fl\u0131k a\u00e7\u0131s\u0131ndan risk olu\u015fturmadan \u00e7al\u0131\u015f\u0131yor. Okuyucunun yayd\u0131\u011f\u0131 radyasyon, ak\u0131ll\u0131 telefonlardan gelen radyasyonun y\u00fczde 1\u2019inden bile daha az, 5 milivat. Sistem ilk defa bir kalbi tar\u0131yorsa yakla\u015f\u0131k 8 saniyeye ihtiya\u00e7 duyuyor. Daha sonras\u0131 i\u00e7in monit\u00f6r, ayn\u0131 kalbi s\u00fcrekli olarak tan\u0131yabiliyor. Ara\u015ft\u0131rmac\u0131lara g\u00f6re, her insan\u0131n kalbi, \u015fekli ve boyutu a\u00e7\u0131s\u0131ndan benzersiz. \u00dcstelik, \u00e7ok ciddi kalp rahats\u0131zl\u0131klar\u0131 olmad\u0131\u011f\u0131 s\u00fcrece bu kombinasyon de\u011fi\u015fmiyor. Kalp temelli biyometri sistemleri asl\u0131nda neredeyse 10 y\u0131ld\u0131r kullan\u0131l\u0131yor. Bu sistemlerin kullan\u0131lmas\u0131na ilk olarak e.k.g sinyallerini \u00f6l\u00e7en elektrotlarla ba\u015flanm\u0131\u015ft\u0131. Ancak, insan kalbinin geometrisinin \u00f6zelliklerini tan\u0131mlama i\u00e7in karakterize eden temass\u0131z bir cihaz geli\u015ftirilmemi\u015fti. Yeni sistemin parmak izi ve retinal taramalar gibi mevcut biyometri ara\u00e7lar\u0131na k\u0131yasla bir\u00e7ok avantaj\u0131 mevcut. \u0130lk olarak bu sistem pasif ve\u00a0temass\u0131z olarak \u00e7al\u0131\u015f\u0131yor. Bu nedenle kullan\u0131c\u0131lar\u0131n tekrar tekrar oturum a\u00e7mak i\u00e7in kimlik do\u011frulamas\u0131 yapma ihtiyac\u0131 kalm\u0131yor. Sistemin di\u011fer bir avantaj\u0131 da kullan\u0131c\u0131lar\u0131 s\u00fcrekli izlemesinden ortaya \u00e7\u0131k\u0131yor. Dolay\u0131s\u0131yla, bu sistemin tan\u0131mlan\u0131n kullan\u0131c\u0131s\u0131 uzaktayken sistemin \u00e7al\u0131\u015fmas\u0131 imkans\u0131z hale geliyor. Ara\u015ft\u0131rmac\u0131lar, sistemi k\u00fc\u00e7\u00fcltmeyi ve bilgisayar klavyelerinin k\u00f6\u015felerine yerle\u015ftirmeyi planl\u0131yor. Sistem ayn\u0131 zamanda cep telefonlar\u0131nda kullan\u0131c\u0131 tan\u0131mlama i\u00e7in de kullan\u0131labilir. Havaalan\u0131 kullan\u0131m\u0131 i\u00e7in de, bu sistem sayesinde 30 metreye kadar tan\u0131mlama ger\u00e7ekle\u015ftirilebilir. Kaynak: Goodbye, login. Hello, heart scan. University at Buffalo, Retrieved from http://www.buffalo.edu/news/releases/2017/09/034.html", "tags": ["bilgisayar bilimleri", "biyoteknoloji", "kalp", "veri korsanl\u0131\u011f\u0131"]},
{"source": "bilimfili.com", "url": "https://bilimfili.com/yapay-sinir-sistemleri-beyinden-ilham-alacak/", "category": "teknoloji", "date": "14 Ekim 2016", "title": "Yapay Sinir Sistemleri Beyinden \u0130lham Alacak", "content": "Southampton \u00dcniversitesi\u2019nde y\u00fcr\u00fct\u00fclen yeni bir \u00e7al\u0131\u015fmada, memrist\u00f6r (\u0130ng. memory resistor) ad\u0131 verilen ve insan beynini taklit edebilen nano \u00f6l\u00e7ekteki bir cihaz\u0131n, yapay sinir a\u011flar\u0131n\u0131n g\u00fcc\u00fcn\u00fc artt\u0131rmak i\u00e7in kullan\u0131labilece\u011fi g\u00f6sterildi. Memrist\u00f6rler devredeki elektrik ak\u0131m\u0131n\u0131 de\u011fi\u015ftirebilen ve s\u0131n\u0131rlayabilen elektriksel devre bile\u015fenleridir ve i\u00e7erisinden ge\u00e7en ak\u0131m miktar\u0131n\u0131 hat\u0131rlayabilir ve elektrik kesilmi\u015f bile olsa veriyi saklayabilirler. Nature Communications dergisinde yay\u0131mlanan \u00e7al\u0131\u015fmada, Southampton \u00dcniversitesi\u2019ndeki ara\u015ft\u0131rma ekibi taraf\u0131ndan, g\u00fcr\u00fclt\u00fcl\u00fc girdi verilerinden tersinebilir \u00f6\u011frenme ger\u00e7ekle\u015ftirebilmek i\u00e7in karma\u015f\u0131k \u00f6\u011frenme kurallar\u0131n\u0131 destekleyen memrist\u00f6r sinapslar\u0131n\u0131 kullanan bir yapay sinir a\u011f\u0131 deneysel olarak g\u00f6sterildi. Yapay sinir a\u011flar\u0131 (YSA\u2019lar) \u00f6\u011frenme yetene\u011fi sergileyebilirler ve desen tan\u0131ma, \u00e7evrimi\u00e7i \u00f6\u011frenme ve s\u0131n\u0131fland\u0131rma gibi geleneksel bilgisayar sistemlerinin alt\u0131ndan kalkamayaca\u011f\u0131 g\u00f6revleri yerine getirebilirler. YSA\u2019lar\u0131n pratikteki uygulanmalar\u0131, verimli donan\u0131msal sinapslar\u0131n yani her YSA\u2019n\u0131n b\u00fcy\u00fck miktarlarda sahip olmas\u0131 gereken anahtar bile\u015fenin eksikli\u011fi nedeniyle \u015fimdilik m\u00fcmk\u00fcn de\u011fil. Southampton \u00dcniversitesi Elektronik ve Bilgisayar Bilimleri B\u00f6l\u00fcm\u00fc\u2019nden \u00e7al\u0131\u015fman\u0131n ba\u015f yazar\u0131 Dr. Alex Serb; \u201cE\u011fer insan beynini i\u015flevsel ve g\u00fc\u00e7 bak\u0131m\u0131ndan taklit edebilecek yapay sistemler in\u015fa etmek istersek, y\u00fcz milyarlaca hatta belki de trilyonlarca yapay sinapslar kullanmam\u0131z gerekir ve bunlar\u0131n pek \u00e7o\u011fu da \u00e7e\u015fitli karma\u015f\u0131kl\u0131k derecelerindeki \u00f6\u011frenme kurallar\u0131n\u0131 yerine getirmek zorundad\u0131r. Mevcut elektronik bile\u015fenler b\u00f6ylesi sinapslar\u0131 olu\u015fturmak \u00fczere birbirlerine ba\u011flanabildikleri halde, tamamen m\u00fcmk\u00fcn olsa bile, yeni tasarlanm\u0131\u015f ve \u00fcretime ge\u00e7ilmi\u015f sinaps bile\u015fenleri olmadan, gereken enerji ve alan verimlilik de\u011ferlendirmelerinin kar\u015f\u0131lanmas\u0131 \u00e7ok zor olacakt\u0131r. Memrist\u00f6rler, \u00f6\u011frenebilen sinapslar\u0131n pek \u00e7ok temel \u00f6zelli\u011fini destekleyerek (haf\u0131za depolama, \u00e7evrimi\u00e7i \u00f6\u011frenme, bilgisayarl\u0131 g\u00fc\u00e7l\u00fc \u00f6\u011frenme kurallar\u0131n\u0131n yerine getirilmesi, iki-sonlu yap\u0131) bu amac\u0131 olduk\u00e7a yo\u011fun hacimlerde ve d\u00fc\u015f\u00fck enerji maliyetlerinde m\u00fcmk\u00fcn k\u0131l\u0131yor. E\u011fer g\u00fcn\u00fcn birinde yapay beyinler ger\u00e7ek olacaksa, bu memrist\u00f6r sinapslar\u0131n ba\u015far\u0131s\u0131 sayesinde olacak\u201d diye anlat\u0131yor. Bir metal oksit memrist\u00f6r dizisi, beyindeki sinapslar gibi davranarak, olas\u0131l\u0131ksal Kazanan Hepsini Al\u0131r (KHA, \u0130ngilizce: Winner-Take-All, WTA) a\u011flar\u0131 i\u00e7erisindeki denetlenmeyen girdi desenlerini \u00f6\u011frenme ve yeniden \u00f6\u011frenme kapasitesine sahiptir. Bu \u00f6zellik, veriler hakk\u0131nda \u00f6nceden bilgi sahibi olmadan e\u015f zamanl\u0131 olarak b\u00fcy\u00fck miktarlarda veriyi i\u015fleyebilecek d\u00fc\u015f\u00fck enerjili g\u00f6m\u00fcl\u00fc i\u015flemcileri m\u00fcmk\u00fcn k\u0131lmak i\u00e7in ola\u011fan\u00fcst\u00fc derecede kullan\u0131\u015fl\u0131d\u0131r. \u00c7al\u0131\u015fman\u0131n yan yazar\u0131 Dr. Themis Prodromakis; \u201cYeni teknolojilerin tutulmas\u0131n\u0131 baltalayan ba\u015fl\u0131ca etken, pratik uygulamalarda sa\u011flayaca\u011f\u0131 yararlar\u0131 g\u00f6sterecek uygulamal\u0131 \u00f6rneklerde eksiklikli\u011fi oluyor. Bizim \u00e7al\u0131\u015fmam\u0131z, b\u00fcy\u00fck veriyi (\u0130ng. big data) ger\u00e7ek zamanl\u0131 olarak i\u015flemek i\u00e7in (ki bu, modern toplumun kar\u015f\u0131 kar\u015f\u0131ya kald\u0131\u011f\u0131 g\u00fc\u00e7l\u00fcklerden biridir) nano \u00f6l\u00e7ekli memrist\u00f6rlerin silikon i\u00e7i sinir devrelerinin form\u00fcle edilmesinde gayet g\u00fczel kullan\u0131labilece\u011fini kan\u0131tlayarak, bu anlamda k\u00f6kl\u00fc bir de\u011fi\u015fiklik ortaya koyuyor. Bu t\u00fcrden donan\u0131msal platformlar\u0131n insan m\u00fcdahelesi olmadan \u00e7evresine ba\u011f\u0131ms\u0131z bir \u015fekilde adapte olabildiklerini ve e\u015fzamanl\u0131 olarak g\u00fcr\u00fclt\u00fcl\u00fc verileri i\u015flerken bile olduk\u00e7a diren\u00e7li olabildiklerini g\u00f6sterdik. Bu yeni donan\u0131m t\u00fcr\u00fc, zor ve ula\u015f\u0131lmaz ortamlarda e\u015f zamanl\u0131 g\u00f6r\u00fcnt\u00fclemeyi h\u0131zland\u0131rmak ama\u00e7l\u0131 yayg\u0131n teknolojilerde \u00e7ok geni\u015f \u00e7apta uygulama alan\u0131 bulabilir; ki bu da Nesnelerin \u0130nterneti vizyonunu etkin k\u0131lmak i\u00e7in arzu edilen bir yetenektir.\u201d diye anlat\u0131yor. Bu disiplinleraras\u0131 \u00e7al\u0131\u015fma, CHIST-ERA projesi ve M\u00fchendislik ve Fiziksel Bilimler Ara\u015ft\u0131rma konseyi taraf\u0131ndan desteklendi. Southampton \u00dcniversitesi Nanoelektronik ve Nanoteknoloji grubu\u2019ndan m\u00fchendisler ile Graz Teknoloji \u00dcniversitesi\u2019nden teorik fizik\u00e7iler, bu \u00e7al\u0131\u015fma i\u00e7in Southampton Nano\u00fcretim Merkezi\u2019nin geli\u015fmi\u015f tesislerinde bir araya geldiler. Southampton \u00dcniversitesi\u2019ndeki Prodromakis ve ekibi, 1971 y\u0131l\u0131nda memrist\u00f6rleri teorik olarak \u00f6ne s\u00fcren Leon Chua ile i\u015f birli\u011fi i\u00e7erisinde, bu alanda d\u00fcnyan\u0131n \u00f6nde gelen grubu olarak tan\u0131n\u0131yor. Kaynak: Brain-inspired device to power artificial systems\n https://www.sciencedaily.com/releases/2016/10/161007084748.htm \u0130lgili Makale: Unsupervised learning in probabilistic neural networks with multi-state metal-oxide memristive synapses DOI: 10.1038/ncomms12611", "tags": ["beyin", "makine \u00f6\u011frenimi", "yapay zeka"]},
{"source": "bilimfili.com", "url": "https://bilimfili.com/t-isinlari-bilgisayar-bellegini/", "category": "teknoloji", "date": "15 Ekim 2016", "title": "T-I\u015f\u0131nlar\u0131 Bilgisayar Belle\u011fini 1000 Kat H\u0131zland\u0131rabilir", "content": "Moskova Fizik ve Teknoloji Enstit\u00fcs\u00fc ara\u015ft\u0131rmac\u0131lar\u0131, Almanya ve Hollanda\u2019da \u00e7al\u0131\u015fan meslekta\u015flar\u0131 ile ortakla\u015fa y\u00fcr\u00fctt\u00fckleri bir \u00e7al\u0131\u015fma sonucuda bilgisayar performans\u0131n\u0131 \u00f6nemli \u00f6l\u00e7\u00fcde y\u00fckseltebilecek bir yol buldu. Nature Photonics dergisinde yay\u0131mlanan makalelerinde ekip T-dalgalar\u0131 (terahertz \u0131\u015f\u0131n\u0131m) kullan\u0131larak bilgisayar bellek h\u00fccrelerinin \u00f6zg\u00fcn hale d\u00f6nd\u00fcr\u00fclmesine (resetlenmesi/s\u0131f\u0131rlanmas\u0131) dayanan y\u00f6ntemlerini a\u00e7\u0131klad\u0131. Bu s\u00fcre\u00e7, manyetik alan tetiklemeli anahtarlamaya k\u0131yasla birka\u00e7 bin kat daha h\u0131zl\u0131 oluyor. \u201cManyetizasyon kontrol\u00fc i\u00e7in terahertz frekanstaki k\u0131sa elektromanyetik at\u0131mlara dayanan yepyeni bir yol ortaya koyduk. Terahertz elektronik yolunda bu \u00f6nemli bir ad\u0131m. Bildi\u011fimiz kadar\u0131yla bu mekanizma, manyetik altsistemlerdeki sal\u0131n\u0131mlar\u0131 tetiklemek i\u00e7in ilk kez bizim \u00e7al\u0131\u015fmam\u0131zda kullan\u0131lm\u0131\u015f oldu,\u201d diyor makale yazarlar\u0131ndan Anatoly Zvezdin. H\u0131zla artan miktardaki dijital verinin manip\u00fcle edilme gereklili\u011fi ve halihaz\u0131rdaki hesaplama g\u00f6revlerinin b\u00fcy\u00fcyen karma\u015f\u0131kl\u0131\u011f\u0131, donan\u0131m tasar\u0131mc\u0131lar\u0131n\u0131 s\u00fcrekli daha y\u00fcksek hesaplama h\u0131zlar\u0131na ula\u015fmaya zorluyor. \u00c7ok say\u0131da uzman klasik hesaplaman\u0131n s\u0131n\u0131ra dayanmak \u00fczere oldu\u011funu ve veri i\u015fleme h\u0131z\u0131nda onun \u00f6tesine ge\u00e7ilemeyece\u011fini d\u00fc\u015f\u00fcn\u00fcyor. Bu da d\u00fcnyan\u0131n her yan\u0131ndan bilimciyi, b\u00fct\u00fcn\u00fcyle farkl\u0131 bilgisayar teknolojisi olas\u0131l\u0131klar\u0131n\u0131 incelemeye itiyor. \u015eu anki bilgisayarlar\u0131n geli\u015ftirilemeyen en zay\u0131f noktalar\u0131ndan biri bellek: Bir manyetik bellek h\u00fccresinin her set/reset i\u015flemini tamamlamak zaman al\u0131yor ve bu \u00e7evrimin s\u00fcresini k\u0131saltmak son derece g\u00fc\u00e7 bir i\u015f. Regensburg \u00dcniversitesi ve Radboud \u00dcniversitesi\u2019nden ara\u015ft\u0131rmac\u0131lar\u0131n da katk\u0131da bulundu\u011fu yeni \u00e7al\u0131\u015fmalar\u0131nda ekip terahertz frekanslardaki (0,1 mm civar\u0131nda dalgaboylu, yani mikrodalga ile k\u0131z\u0131l\u00f6tesi aras\u0131nda bulunan) elektromanyetik at\u0131mlar\u0131n, bellek anahtarlamada d\u0131\u015fsal manyetik alan yerine kullan\u0131labilece\u011fini ileri s\u00fcrd\u00fc. Terahertz \u0131\u015f\u0131n\u0131mdan yararlanan tan\u0131d\u0131k bir ayg\u0131t \u00f6rne\u011fi vermek gerekirse havalimanlar\u0131ndaki v\u00fccut taray\u0131c\u0131lar\u0131 d\u00fc\u015f\u00fcnebiliriz. T-\u0131\u015f\u0131nlar\u0131 canl\u0131 dokulara zarar vermeden silahlar\u0131 ve patlay\u0131c\u0131lar\u0131 g\u00f6rebilir. T-\u0131\u015f\u0131nlar\u0131n\u0131n bellek durumlar\u0131n\u0131n anahtarlamas\u0131n\u0131 (enformasyonu \u201cmanyetik bit\u201dler bi\u00e7iminde depolamay\u0131) iyi bir \u015fekilde yap\u0131p yapamayaca\u011f\u0131n\u0131 anlamak i\u00e7in ara\u015ft\u0131rmac\u0131lar tulyum ortoferrit\u00a0(TmFeO\u2083) ile bir deney ger\u00e7ekle\u015ftirdi. Zay\u0131f bir ferromanyet olan bu madde, mikrokristallerdeki (manyetik b\u00f6lgelerdeki) atomlar\u0131n manyetik momentleri veya spinlerinin d\u00fczenli s\u0131ralan\u0131\u015f\u0131 sayesinde manyetik alan \u00fcretir. Spinlerin yeniden d\u00fczenlenmesini tetiklemek i\u00e7in d\u0131\u015fsal bir manyetik alan gerekli olur. Bununla birlikte deney g\u00f6sterdi ki, manyetizasyonu do\u011frudan terahertz \u0131\u015f\u0131n\u0131m kullanarak kontrol etmek de m\u00fcmk\u00fcn olabiliyor. T-\u0131\u015f\u0131n\u0131 tulyum iyonlar\u0131ndaki elektronik ge\u00e7i\u015fleri uyar\u0131yor ve hem demir hem de tulyum iyonlar\u0131n\u0131n manyetik \u00f6zelliklerini de\u011fi\u015ftiriyor. Dahas\u0131, T-\u0131\u015f\u0131nlar\u0131n\u0131n etkisinin, d\u0131\u015fsal manyetik alandan yakla\u015f\u0131k on kat daha b\u00fcy\u00fck oldu\u011fu g\u00f6r\u00fcl\u00fcyor. Bir ba\u015fka deyi\u015fle, ara\u015ft\u0131rmac\u0131lar h\u0131zl\u0131 ve verimli \u201cyeniden manyetize etme\u201d tekni\u011fi geli\u015ftirmi\u015f oldu. Bu da ultra h\u0131zl\u0131 bellek geli\u015ftirilmesi i\u00e7in sa\u011flam bir temel at\u0131ld\u0131\u011f\u0131 anlam\u0131na geliyor. Kaynak: Moskova Fizik ve Teknoloji Enstit\u00fcs\u00fc, \u201cT-rays will \u201cspeed up\u201d computer memory by a factor of 1,000\u201c\n < https://mipt.ru/english/news/t_rays_will_speed_up_computer_memory_by_a_factor_of_1_000 > \u0130lgili Makale: S. Baierl, M. Hohenleutner, T. Kampfrath, A. K. Zvezdin, A. V. Kimel, R. Huber, R. V. Mikhaylovskiy. Nonlinear spin control by terahertz-driven anisotropy fields. Nature Photonics, 2016; DOI: 10.1038/nphoton.2016.181 \u00dcst G\u00f6rsel: \u00c7izimde, solda tulyum ortoferritin spini ve \u00f6rg\u00fc yap\u0131s\u0131 g\u00f6r\u00fcl\u00fcyor. Sa\u011fda ise tulyum iyonlar\u0131n\u0131n enerji d\u00fczeyleri aras\u0131ndaki \u201cT-\u0131\u015f\u0131n ind\u00fcklemeli ge\u00e7i\u015fler\u201d g\u00f6r\u00fcl\u00fcyor. Bu ge\u00e7i\u015fler, bellek anahtarlamas\u0131 sa\u011fl\u0131yor.", "tags": ["bellek (haf\u0131za)", "bilgisayar bilimleri", "T-\u0131\u015f\u0131n\u0131 (terahertz \u0131\u015f\u0131n\u0131m)"]},
{"source": "bilimfili.com", "url": "https://bilimfili.com/herhangi-bir-nesneyi-bilgisayara/", "category": "teknoloji", "date": "17 Ekim 2016", "title": "Herhangi Bir Nesneyi Bilgisayara D\u00f6n\u00fc\u015ft\u00fcrebilir miyiz?", "content": "iPhone 7 i\u00e7in kullan\u0131lan en son \u00e7ip, hemen hemen bozuk para b\u00fcy\u00fckl\u00fc\u011f\u00fcnde olan bir par\u00e7a silikonun i\u00e7ine s\u0131k\u0131\u015ft\u0131r\u0131lm\u0131\u015f 3,3 milyar transist\u00f6r i\u00e7eriyordu. Fakat giderek k\u00fc\u00e7\u00fclen ve g\u00fcc\u00fc artan bilgisayar trendi sona yakla\u015f\u0131yor. Silikon temelli \u00e7ipler, fizik yasalar\u0131n\u0131n art\u0131k daha fazla k\u00fc\u00e7\u00fclmelerini engelleyece\u011fi bir noktaya h\u0131zla yakla\u015f\u0131yor. Ayr\u0131ca silikon temelli cihazlar\u0131n yapabileceklerine ili\u015fkin baz\u0131 \u00f6nemli s\u0131n\u0131rlamalar da var. Bu nedenle bilgisayar yapman\u0131n ba\u015fka yollar\u0131 ara\u015ft\u0131r\u0131l\u0131yor. Ara\u015ft\u0131rmac\u0131lar\u0131n \u00fczerinde \u00e7al\u0131\u015ft\u0131\u011f\u0131 olas\u0131l\u0131klar aras\u0131nda en tan\u0131nm\u0131\u015f\u0131 kuantum bilgisayar olsa gerek. Kuantum bilgisayarlar, \u00e7iplerin \u00f6zelliklerini al\u0131\u015f\u0131ld\u0131k dijital makinelerden farkl\u0131 bi\u00e7imde manip\u00fcle edebilir. Bundan ba\u015fka, hesaplama yapmak i\u00e7in alternatif malzemelerin (potansiyel olarak her t\u00fcrl\u00fc malzeme ya da fiziksel sistemin) bilgisayar olarak kullan\u0131lmas\u0131 g\u00fcndemde. B\u00f6ylelikle silikon \u00e7iplerde yap\u0131lan elektron manip\u00fclasyonuna gerek olmayabilir. \u00dcstelik anla\u015f\u0131ld\u0131\u011f\u0131 kadar\u0131yla yapay zeka geli\u015ftirmek i\u00e7in var olan bilgisayarlardan daha kullan\u0131\u015fl\u0131 olabilirler. Bu d\u00fc\u015f\u00fcnceden genellikle \u201crezervuar hesaplama\u201d (\u0130ng. reservoir computing) \u015feklinde s\u00f6z ediliyor. \u00c7\u0131k\u0131\u015f noktas\u0131n\u0131n, beyni \u00f6rnek alarak modellenmi\u015f bilgisayar a\u011f\u0131 geli\u015ftirme giri\u015fimleri oldu\u011fu s\u00f6ylenebilir. Fiziksel sistemlerin (bir kova sudan, karbon nanot\u00fcplerle ba\u011flanm\u0131\u015f plastik baloncuklara kadar herhangi bir \u015feyden) yararlanarak, sistemlerin do\u011fal hesaplama g\u00fc\u00e7lerini kullanmak ama\u00e7lan\u0131yor. Rezervuar bilgisayarlar, bir hesaplama par\u00e7as\u0131n\u0131 yapmak i\u00e7in bir malzemenin do\u011fal durumunun fiziksel \u00f6zelliklerinden yararlan\u0131r. Yani, hesaplama ger\u00e7ekle\u015ftirmek i\u00e7in bir malzemenin \u00f6zelliklerini de\u011fi\u015ftiren \u015fu anki dijital hesaplama modelinin tersidir. \u00d6rne\u011fin g\u00fcn\u00fcm\u00fczde kullan\u0131lan mikro\u00e7ipleri yaratmak i\u00e7in silikonun kristal yap\u0131s\u0131n\u0131 de\u011fi\u015ftiriyoruz. Bir rezervuar bilgisayar ise ilkesel olarak, bir par\u00e7a silikondan (ya da istenen say\u0131da ba\u015fka malzemeden) b\u00f6yle tasar\u0131m modifikasyonlar\u0131 olmadan \u00fcretilebilir. Temel d\u00fc\u015f\u00fcnce \u015fu: Bir malzemeyi bir \u015fekilde uyarmak ve bunun onu nas\u0131l etkiledi\u011fini \u00f6l\u00e7meyi \u00f6\u011frenmek. E\u011fer uyar\u0131 girdisinden de\u011fi\u015fim \u00e7\u0131kt\u0131s\u0131na nas\u0131l varabilece\u011fini anlayabilirseniz, dolayl\u0131 olarak bir hesaplama yapm\u0131\u015f olursunuz ve bunu daha sonra bir dizi hesaplaman\u0131n bir par\u00e7as\u0131 olarak kullanabilirsiniz. Elektronlar\u0131n konumlar\u0131na dayanan geleneksel bilgisayar \u00e7iplerinden farkl\u0131 olarak, malzemedeki par\u00e7ac\u0131klar\u0131n spesifik d\u00fczeni \u00f6nemli de\u011fildir. Burada yap\u0131lmas\u0131 gereken, malzemenin de\u011fi\u015fim \u00e7\u0131kt\u0131s\u0131n\u0131 \u00f6l\u00e7memizi sa\u011flayacak olan ve b\u00fct\u00fcn\u00fc kapsayan baz\u0131 belirli \u00f6zelliklerin g\u00f6zlemlenmesidir. \u00d6rne\u011fin bir ara\u015ft\u0131rma ekibi taraf\u0131ndan, bir kova sudan basit bir rezervuar bilgisayar yap\u0131land\u0131rd\u0131. Ekip, mekanik problar ile suya uyar\u0131m g\u00f6nderdikten sonra, suyun y\u00fczeyini \u00e7ekime alan ve ay\u0131rt edici dalgalanma desenlerini okumas\u0131 sa\u011flanan bir kamera kullan\u0131labilece\u011fini g\u00f6sterdi. Ara\u015ft\u0131rmac\u0131lar prob hareketlerini dalgalanma deseni ile ba\u011flant\u0131land\u0131rarak, hesaplamay\u0131 ger\u00e7ekle\u015ftirdi ve ard\u0131ndan bunu kullanarak baz\u0131 mant\u0131ksal i\u015flemler ger\u00e7ekle\u015ftirdi. \u00d6z\u00fcnde suyun yapt\u0131\u011f\u0131, probdan gelen girdiyi, kullan\u0131\u015fl\u0131 bir \u00e7\u0131kt\u0131ya d\u00f6n\u00fc\u015ft\u00fcrmekti. Rezervuar hesaplama d\u00fc\u015f\u00fcncesi, yak\u0131n zamanda yap\u0131lan n\u00f6robilim ara\u015ft\u0131rmalar\u0131nda ke\u015ffedilen \u201cgenel ama\u00e7l\u0131\u201d beyin par\u00e7alar\u0131 ile de uyum g\u00f6steriyor. Beynin bu b\u00f6l\u00fcmlerini olu\u015fturan n\u00f6ronlar\u0131n \u00e7o\u011funun kesin g\u00f6revleri yok ama yine de beynin daha \u00f6zelle\u015fmi\u015f b\u00f6l\u00fcmlerinin bili\u015fsel i\u015flevlerine destek sa\u011flayarak verimi art\u0131r\u0131yorlar. Bilgisayarda oldu\u011fu gibi e\u011fer bu n\u00f6ron rezervuar\u0131na spasifik bir sinyalle uyar\u0131m g\u00f6nderilirse, son derece karakteristik bir \u015fekilde yan\u0131t verir ve bu yan\u0131t hesaplamalar\u0131n ger\u00e7ekle\u015ftirilmesine yard\u0131mc\u0131 olur. \u00d6rne\u011fin yak\u0131n zamanda yap\u0131lan \u00e7al\u0131\u015fmalar, bir \u015fey duydu\u011fumuzda ya da g\u00f6rd\u00fc\u011f\u00fcm\u00fczde, beynin genel bir par\u00e7as\u0131n\u0131n ses veya \u0131\u015f\u0131kla uyar\u0131ld\u0131\u011f\u0131n\u0131 ortaya koyuyor. O alandaki n\u00f6ronlar\u0131n yan\u0131t\u0131, daha sonra beynin daha \u00f6zelle\u015fmi\u015f bir ba\u015fka alan\u0131 taraf\u0131ndan okunuyor. Ara\u015ft\u0131rmac\u0131lar rezervuar bilgisayarlar\u0131n son derece g\u00fcvenilir ve hesaplama bak\u0131m\u0131ndan g\u00fc\u00e7l\u00fc olup, kuramsal olarak dolayl\u0131 yoldan sonsuz say\u0131da i\u015flevi yerine getirebileceklerini belirtiyor. Asl\u0131nda sim\u00fcle edilen rezervuarlar, tam da bu \u00f6zelliklerinden dolay\u0131 \u015fimdiden yapay zekan\u0131n baz\u0131 a\u00e7\u0131lar\u0131ndan \u00e7ok pop\u00fcler oldu. \u00d6rne\u011fin borsa \u00f6ng\u00f6r\u00fcleri yapmak i\u00e7in rezervuar y\u00f6ntemleri kullanan sistemler, geleneksel yapay zeka teknolojilerinin \u00e7o\u011fundan daha iyi performans g\u00f6sterdi. Bunun nedeni k\u0131smen \u015fu: Rezervuar\u0131n g\u00fcc\u00fcnden yararlanan yapay zekay\u0131 e\u011fitmek, kullanmayan\u0131 e\u011fitmekten \u00e7ok daha kolay.", "tags": ["bilgisayar bilimleri", "makineler"]},
{"source": "bilimfili.com", "url": "https://bilimfili.com/bitki-hucrelerinden-yiyecek-ureten/", "category": "teknoloji", "date": "24 Ekim 2016", "title": "Bitki H\u00fccrelerinden Yiyecek \u00dcreten Mutfak Aleti Geli\u015ftirildi", "content": "Finlandiya\u2019da \u00e7al\u0131\u015fan ara\u015ft\u0131rmac\u0131lar,\u00a0 bir biyoreakt\u00f6r\u00fcn i\u00e7inde bulunan bitki h\u00fccrelerini kullanarak besin i\u00e7eriklerini, yani bitkilerde bulunan sa\u011fl\u0131kl\u0131 bile\u015fenlerin t\u00fcm\u00fcn\u00fc yeti\u015ftiren bir ayg\u0131t icat etti. CellPod ad\u0131 verilen ve g\u00f6r\u00fcn\u00fcm\u00fc bir gece lambas\u0131n\u0131 and\u0131ran bu sistem, bir tohum k\u00fclt\u00fcr\u00fcnden bitki h\u00fccre malzemesi yeti\u015ftirmek suretiyle \u00e7al\u0131\u015f\u0131yor. Ayg\u0131t kullan\u0131c\u0131ya mutfak tezgah\u0131n\u0131n \u00fcst\u00fcnde duran bir seran\u0131n sa\u011flayabilece\u011fi yararlar\u0131 sunuyor: Proteinleri, lifleri ve di\u011fer bitki temelli bile\u015fenleri \u00fcretebiliyor. \u201c\u015eehirle\u015fme ve tar\u0131m\u0131n neden oldu\u011fu \u00e7evresel y\u00fck, g\u0131da \u00fcretiminde yeni yollar\u0131n geli\u015ftirilmesini gerekli k\u0131l\u0131yor; CellPod da bunlardan biri. Yak\u0131n bir gelecekte, insanlara kendi yiyeceklerini kendi evlerinde \u00fcretmenin heyecan verici bir yolunu sunabilir,\u201d diyor Finlandiya Teknik Ara\u015ft\u0131rma Merkezi\u2019nden (VTT) ara\u015ft\u0131rmac\u0131 Lauri Reuter. Geleneksel bah\u00e7ecilikte ve tar\u0131mda yap\u0131ld\u0131\u011f\u0131 gibi b\u00fct\u00fcn bir bitkiyi yeti\u015ftirmek yerine, VTT ekibi CellPod\u2019un farkl\u0131la\u015fmam\u0131\u015f bitki h\u00fccreleri yeti\u015ftirerek i\u015fledi\u011fini belirtiyor. H\u00fccre \u00e7ift\u00e7ili\u011fi \u015feklinde de s\u00f6z\u00fc edilen bu yolla, haftada bir kez toplanmaya yetecek kadar bitki malzemesi yarat\u0131yor. Bir ba\u015fka deyi\u015fle, CellPod insanlar\u0131n bitkilerdeki yararl\u0131 k\u0131s\u0131mlar\u0131 yeti\u015ftirmesini sa\u011fl\u0131yor. B\u00f6ylece t\u00fcm bir a\u011fac\u0131, fidan\u0131 ya da fideyi b\u00fcy\u00fctmekle u\u011fra\u015fmadan, sa\u011fl\u0131kl\u0131 bile\u015fenleri \u00fcretebiliyorsunuz. \u201cBu h\u00fccreler bitkinin t\u00fcm genetik potansiyelini i\u00e7eriyor. O nedenle, antioksidanlar ve vitaminler gibi ayn\u0131 sa\u011fl\u0131kl\u0131 bile\u015fenleri, b\u00fct\u00fcn bir bitki gibi \u00fcretebilme becerisine sahipler. Yani bir meyvan\u0131n h\u00fccre k\u00fclt\u00fcr\u00fcn\u00fcn besin de\u011feri, o meyvenin kendisi ile ayn\u0131 ya da ondan daha y\u00fcksek oluyor,\u201d diye anlat\u0131yor ekip \u00fcyeleri.  Ara\u015ft\u0131rmac\u0131lar \u015fu ana kadar birka\u00e7 farkl\u0131 \u00e7e\u015fit meyve h\u00fccrelerini yeti\u015ftirmeyi ba\u015fard\u0131klar\u0131n\u0131, ancak tatlar\u0131n\u0131n eksik oldu\u011funu belirtiyorlar. Meyvenin orijinalindeki sulu ve lezzetli tad\u0131n yerine, CellPod ile yarat\u0131lan yiyeceklerin daha hafif bir tad\u0131 oldu\u011funu ifade ediyor ve bu konuda \u00e7al\u0131\u015fmalar\u0131n\u0131 s\u00fcrd\u00fcrd\u00fcklerini ekliyorlar. Yani \u015fimdilik CellPod yiyecekleri dal\u0131ndan kopar\u0131lm\u0131\u015f sulu bir meyveden \u00e7ok, kahvalt\u0131l\u0131k gevreklere benziyor.  CellPod kurulan sofralar\u0131 donatacak yemekler vaad etmiyor. Amac\u0131, haz\u0131rlanm\u0131\u015f sofralara besin deste\u011fi vermek denebilir. \u201cSipari\u015f \u00fczerine h\u00fccre dizileri geli\u015ftirmek de m\u00fcmk\u00fcn; bu durumda besin \u00f6zellikleri gereksinime g\u00f6re geli\u015ftirilebilir,\u201d diyor ekip \u00fcyeleri.  Kaynaklar:", "tags": ["g\u0131da teknolojisi", "lab-g\u0131da"]},
{"source": "bilimfili.com", "url": "https://bilimfili.com/izlandanin-yeni-enerji-kaynagi-magma/", "category": "teknoloji", "date": "26 Ekim 2016", "title": "\u0130zlanda\u2019n\u0131n Yeni Enerji Kayna\u011f\u0131: Magma", "content": "\u0130zlanda\u2019da ba\u015flat\u0131lan yeni bir proje ile volkanlardan akan erimi\u015f magmaya ula\u015fan delikler kaz\u0131larak, g\u00fc\u00e7l\u00fc ve s\u00fcrd\u00fcr\u00fclebilir bir enerji kayna\u011f\u0131n\u0131n kurulmas\u0131 planlan\u0131yor. Bu ama\u00e7la \u00fclkenin g\u00fcneybat\u0131 ucuna 5 km derinli\u011finde bir delik a\u00e7\u0131lacak. Delikteki s\u0131cakl\u0131klar\u0131n 400-1000 derece Celsius aras\u0131nda olaca\u011f\u0131 \u00f6ng\u00f6r\u00fcl\u00fcyor. Bu da, uzmanlar\u0131n tahminine g\u00f6re 50 megawatt\u2018a kadar enerji \u00fcretebilecek kadar s\u00fcperkritik buhar \u00fcretmeye yetecek. B\u00f6ylece geleneksel jeotermal kuyulardan 10 kat daha verimli olacak. Jeotermal enerjiden onlarca y\u0131ld\u0131r yararlan\u0131l\u0131yor. T\u00fcrbinleri \u00e7al\u0131\u015ft\u0131r\u0131p elektrik \u00fcretmek i\u00e7in yer y\u00fczeyinin alt\u0131nda depolanm\u0131\u015f olan do\u011fal s\u0131cak suya eri\u015filecek delikler kaz\u0131l\u0131yor. \u00d6zellikle jeolojik olarak etkin kapl\u0131calar\u0131 ile \u00fcnl\u00fc \u0130zlanda\u2019da, \u00fclkenin \u00e7eyre\u011finden fazlas\u0131n\u0131n elektri\u011fi jeotermal enerji kuyular\u0131ndan sa\u011flan\u0131yor. \u00dclkenin geri kalan elektrik gereksinimi ise hidroelektrik santrallerden kar\u015f\u0131lan\u0131yor. Ancak jeotermal enerjinin verimlili\u011fine ili\u015fkin baz\u0131 s\u0131n\u0131rlar var. Bu nedenle, daha iyi bir \u00e7\u00f6z\u00fcm olmas\u0131 umularak \u0130zlanda Derin Sondaj Projesi (IDDP) ba\u015flat\u0131ld\u0131. Projenin hedefi, t\u00fcm kaya katmanlar\u0131n\u0131 delip ge\u00e7erek, volkanlara s\u0131zan magmaya kadar ula\u015fmak. Bu projenin akla geli\u015fi asl\u0131nda 2009 y\u0131l\u0131nda yap\u0131lan bir hata ile olmu\u015f. Ekip geleneksel bir jeotermal kuyu a\u00e7mak i\u00e7in y\u00fczeyi kazarken, fark\u0131nda olmadan yakla\u015f\u0131k 2 km derinlikteki bir magma rezervuar\u0131na denk gelmi\u015f. Deneme ama\u00e7l\u0131 olarak deli\u011fe su d\u00f6ken ve ne kadar enerji \u00fcretebilece\u011fine bakan ara\u015ft\u0131rmac\u0131lar, 30 megawatt civar\u0131nda g\u00fc\u00e7 \u00fcreterek o zamana dek varolan en g\u00fc\u00e7l\u00fc jeotermal kuyuyu yaratt\u0131klar\u0131n\u0131 g\u00f6rm\u00fc\u015fler. Sadece deneme ama\u00e7l\u0131 kuruldu\u011fu i\u00e7in k\u0131sa \u00f6m\u00fcrl\u00fc olan bu kuyudan esinlenen ara\u015ft\u0131rmac\u0131lar, giri\u015ftikleri proje ile \u015fimdi bu teknolojiyi s\u00fcrd\u00fcr\u00fclebilir bir kaynak bi\u00e7imine getiriyor. \u0130zlanda\u2019n\u0131n jeolojik olarak etkin olan Reykjanes b\u00f6lgesindeki yeni kuyunun kaz\u0131lmas\u0131na ge\u00e7ti\u011fimiz A\u011fustos ay\u0131nda ba\u015fland\u0131. Ekip, gezegenimizin tektonik plakalar\u0131 aras\u0131ndaki ba\u015fl\u0131ca s\u0131n\u0131rlardan olan Atlantik Ortas\u0131 S\u0131rt\u0131\u2018na ula\u015fmay\u0131 umuyor; orada magma deniz suyunu 1000 derece Celsius\u2019a yak\u0131n s\u0131cakl\u0131klara kadar \u0131s\u0131t\u0131yor. \u201c\u0130nsanlar daha \u00f6nce bu derinlikteki sert kayalara kaz\u0131 yapm\u0131\u015ft\u0131; ama bu t\u00fcr bir ak\u0131\u015fkan sisteme ilk kez delik a\u00e7\u0131l\u0131yor,\u201d diyor ekipten Albert Albertsson. O derinlikteki su a\u015f\u0131r\u0131 s\u0131cak olmas\u0131n\u0131n yan\u0131 s\u0131ra, a\u015f\u0131r\u0131 bir bas\u0131n\u00e7 (atmosferik d\u00fczeyin 200 kat\u0131 bas\u0131n\u00e7) alt\u0131nda oluyor. Ekip oradaki suyun \u201cs\u00fcperkritik buhar\u201d ad\u0131 verilen ve maddenin s\u0131v\u0131 ya da gaz olmay\u0131p, bu iki halinden de fazla \u0131s\u0131 enerjisi ta\u015f\u0131yabilen bir halini \u00fcretmesini bekliyor. Bu t\u00fcr bir buhar, tipik bir jeotermal kuyunun 5 megawatt olan kapasitesinden 10 kat daha y\u00fcksek kapasitede oluyor. Tabi bunlar \u015fu anda ka\u011f\u0131t \u00fczerindeki hesaplamalar do\u011frultusunda ortaya \u00e7\u0131kan beklentiler. As\u0131l sonu\u00e7lar\u0131 g\u00f6rmek i\u00e7in bu y\u0131l sonuna kadar bitirilmesi umulan kazma i\u015fleminin tamamlanmas\u0131 ve kuyunun \u00e7al\u0131\u015ft\u0131r\u0131lmas\u0131 gerekiyor.", "tags": ["Avrupa k\u0131tas\u0131", "D\u00fcnya", "enerji kaynaklar\u0131", "yanarda\u011flar", "yenilenebilir/s\u00fcrd\u00fcr\u00fclebilir/alternatif/temiz enerji"]},
{"source": "bilimfili.com", "url": "https://bilimfili.com/karbon-nanotupler-uzay-asansorunu-kaldirabilir-mi/", "category": "teknoloji", "date": "14 Haziran 2016", "title": "Karbon Nanot\u00fcpler, Uzay Asans\u00f6r\u00fcn\u00fc Kald\u0131rabilir mi?", "content": "Acaba bir karbon atomu y\u00fcz\u00fcnden, dev uzay asans\u00f6r\u00fc \u00e7\u00f6kebilir veya ba\u015far\u0131s\u0131z olabilir mi? Karbon nanot\u00fcpler (KNTler) gelece\u011fin \u2018harika\u2019 \u00e7ocu\u011fu olacak bir malzeme olarak g\u00f6r\u00fclmekteydi ve bu y\u00fczden de belli bir \u00fcne sahipti. \u00c7\u00fcnk\u00fc, hem bu kadar hafif hem de s\u00fcper-g\u00fc\u00e7l\u00fc olan bu nano-yap\u0131lar\u0131n yar\u0131\u015f bisikletlerinden, bilgisayarlar\u0131n entegre bile\u015fenlerine kadar bir\u00e7ok alanda kullan\u0131labilece\u011fi \u00f6ng\u00f6r\u00fcl\u00fcyordu ve bu durum i\u00e7in halen \u00e7ok b\u00fcy\u00fck bir tersi geli\u015fme\u00a0de yok. Ne var ki, yeni bir ara\u015ft\u0131rma g\u00f6steriyor ki, karbon nanot\u00fcplerindeki tek bir \u2018yerini kaybetmi\u015f\u2019 veya ba\u015fka bir deyi\u015fle d\u00fczen d\u0131\u015f\u0131nda kalm\u0131\u015f atom, bu sa\u011flam yap\u0131lar\u0131n g\u00fcc\u00fcn\u00fc yar\u0131 yar\u0131ya hatta daha fazla d\u00fc\u015f\u00fcr\u00fcyor. Bunun anlam\u0131 ise, karbon nanot\u00fcp fiberleri ile yap\u0131labilecek s\u0131ra d\u0131\u015f\u0131 hatta bilim-kurgu \u00a0uygulamas\u0131 olan, karbon nanot\u00fcplerden \u2018uzay asans\u00f6r\u00fc\u2019 yap\u0131m\u0131 asla ger\u00e7ekle\u015femeyebilir. T\u00fcplerin kuvvetleri, atomik yap\u0131lar\u0131ndan veya atomik organizasyonlar\u0131ndan kaynaklan\u0131yor. Duvarlar\u0131 tek atomluk karbon hegzagonal (alt\u0131gen) \u00f6rg\u00fc y\u00fczeyden olu\u015fan t\u00fcpler \u00fczerinde yap\u0131lan teorik \u00e7al\u0131\u015fmalar tek bir karbon nanot\u00fcb\u00fcn \u00e7ekme direncinin (malzeme iki taraftan \u00e7ekildi\u011finde a\u015f\u0131nmaya ve kopmaya ba\u015flad\u0131\u011f\u0131 kuvvet olarak tan\u0131mlan\u0131r) 100 cigapaskal (GPa) oldu\u011funu g\u00f6steriyor. Bilinen en g\u00fc\u00e7l\u00fc malzemelerden biri olsa da, birden \u00e7ok nanot\u00fcb\u00fcn kullan\u0131labilir b\u00fcy\u00fck \u00f6l\u00e7ekli bir fiber (lif) haline getirilmesi, yaln\u0131zca 1 cigapaskal g\u00fcc\u00fcnde iplerin yarat\u0131lmas\u0131n\u0131 sa\u011flayabiliyor. Bunun sebebini tespit etmek i\u00e7in\u00a0Hong Kong Polytechnic University\u2019den Feng Ding ve di\u011fer ara\u015ft\u0131rmac\u0131lar, tek bir atomu yerinden edilmi\u015f karbon nanot\u00fcpleri sim\u00fcle ederek, iki alt\u0131gen yap\u0131dan birini be\u015fgene di\u011ferini de yedigene \u00e7evirdi ve t\u00fcpte b\u00fck\u00fclme olu\u015fmas\u0131na sebep oldu. Yap\u0131lan hesaplara g\u00f6re, bu tip bir basit de\u011fi\u015fim bile ideal karbon nanot\u00fcp kuvvetinin 40 cigapaskala kadar d\u00fc\u015fmesine neden oldu. Ara\u015ft\u0131rmac\u0131lar bu sonu\u00e7lara bakarak, bu bozunmalar\u0131n say\u0131s\u0131 artt\u0131k\u00e7a daha ciddi kuvvet kay\u0131plar\u0131n\u0131n ger\u00e7ekle\u015fece\u011fini \u00f6ne s\u00fcr\u00fcyorlar. Ekibin olu\u015fturdu\u011fu sim\u00fclasyonlar, b\u00fck\u00fclme noktalar\u0131n\u0131n t\u00fcplerdeki zay\u0131f noktalar olarak rol oynad\u0131\u011f\u0131n\u0131 ve g\u00fc\u00e7l\u00fc karbon-karbon ba\u011flar\u0131n\u0131n kolayca k\u0131r\u0131lmas\u0131na sebep oldu\u011funu g\u00f6steriyor. Bu bir kez ger\u00e7ekle\u015fti\u011finde, zincirleme bi\u00e7imde, kom\u015fu alt\u0131genlerdeki ba\u011flar da k\u0131r\u0131l\u0131yor ve b\u00fct\u00fcn t\u00fcp boyunca bir fermuar misali a\u00e7\u0131lma ger\u00e7ekle\u015fiyor. Ayn\u0131 zincirleme etki, birden fazla karbon nanot\u00fcb\u00fcn birle\u015fmesinden olu\u015fan fiberlerde de vuku buluyor. \u015e\u00f6yle ki, tek bir karbon nanot\u00fcb\u00fcn bu bi\u00e7imde \u00a0kopmas\u0131 di\u011fer lifler \u00fczerindeki gerilimin artmas\u0131na sebep oluyor ve yine bir dizi kopma, k\u0131r\u0131lma reaksiyonu ger\u00e7ekle\u015fiyor. Sonu\u00e7lar g\u00f6steriyor ki, tek bir atomun yerinin kaymas\u0131, karbon nanot\u00fcplerinin ve bunlardan yap\u0131lm\u0131\u015f ipliklerin tamam\u0131n\u0131n zay\u0131flamas\u0131na, dayan\u0131kl\u0131l\u0131\u011f\u0131n\u0131 yitirmesine sebep olabiliyor. Ara\u015ft\u0131rmac\u0131lara g\u00f6re, karbon nanot\u00fcplerinin ideal kuvveti olan 100 cigapaskal diren\u00e7 ancak ve ancak en \u00fcst d\u00fczey kalitede \u00fcretilen t\u00fcplerde sa\u011flanabilir. \u00c7ok miktarda ve h\u0131zl\u0131 bi\u00e7imde \u00fcretilen karbon nanot\u00fcpleri bu ba\u011flamda y\u00fcksek derecede defektif (bozunmu\u015f veya zarar g\u00f6rm\u00fc\u015f) olarak elde edilebilirken, y\u00fcksek kalitede karbon nanot\u00fcplerini b\u00fcy\u00fck \u00f6l\u00e7eklerde ve \u00e7ok miktarda \u00fcretmek son derece zor bir s\u00fcre\u00e7. \u00c7ok uzun s\u00fcredir bir bilim-kurgu hayali olan, teorik ve pratik geli\u015fmelerle desteklenmeye \u00e7al\u0131\u015f\u0131lan, D\u00fcnya ile bir uydunun aras\u0131nda ba\u011flant\u0131 g\u00f6revi g\u00f6recek olan \u2018bir uzay asans\u00f6r\u00fc in\u015fa etme\u2019 fikri bu geli\u015fme ile biraz daha ertelenmi\u015f ve hatta belki de suya d\u00fc\u015fm\u00fc\u015f oldu. Varsay\u0131mlara g\u00f6re, b\u00f6yle bir sert kablonun \u00e7ekme direnci 50 cigapaskal kadar olmal\u0131. Buradan bak\u0131ld\u0131\u011f\u0131nda \u00e7ok g\u00fczel bir \u00e7\u00f6z\u00fcm yolu olarak g\u00f6r\u00fclen karbon nanot\u00fcplerin bu \u00e7al\u0131\u015fma ile -en az\u0131ndan daha iyi karbon nanot\u00fcpler sentezlememizi sa\u011flayan yollar geli\u015ftirilene kadar- kullan\u0131lamaz oldu\u011fu g\u00f6r\u00fcl\u00fcyor. Kaynak :\u00a0Jacob Aron, Carbon nanotubes too weak to get a space elevator off the ground, 13 Haziran 2016, https://www.newscientist.com/article/2093356-carbon-nanotubes-too-weak-to-get-a-space-elevator-off-the-ground/ Makale Referans :\u00a0ACS Nano DOI: 10.1021/acsnano.6b03231", "tags": ["nanoteknoloji", "uzay ara\u00e7lar\u0131"]},
{"source": "bilimfili.com", "url": "https://bilimfili.com/mesleginizi-robotlar-mi-kapacak/", "category": "teknoloji", "date": "18 Eyl\u00fcl 2015", "title": "Mesle\u011finizi Robotlar m\u0131 Kapacak?", "content": "Robot s\u00fcr\u00fclerine kirli i\u015flerimizi ve g\u00fcnl\u00fck angaryalar\u0131m\u0131z\u0131 yapt\u0131rma fikri cazip gelebilir, ta ki bu i\u015fleri h\u00e2l\u00e2 yapmakta olan insanlar \u00fczerindeki etkiyi d\u00fc\u015f\u00fcn\u00fcnceye kadar. Ba\u015fka bir yerde i\u015f bulabilecekler mi? Bu \u00e7\u0131kmaz yeni de\u011fil (ayn\u0131 soru Sanayi Devrimi ve \u00f6tesinden beri sorulmu\u015ftu) fakat s\u00fcper ak\u0131ll\u0131 yapay zekal\u0131 robotlar\u0131n y\u00fckseli\u015fi, son y\u0131llarda bu konuyu yeniden g\u00fcndeme getirdi. BBC ve Oxford ile Deloitte \u00dcniversiteleri\u2019nden ara\u015ft\u0131rmac\u0131lar hep birlikte en y\u00fcksek (ve en d\u00fc\u015f\u00fck) tehlike alt\u0131nda olan mesleklerin kapsaml\u0131 bir listesini olu\u015fturdular. E\u011fer bir telefon sat\u0131c\u0131s\u0131ysan\u0131z, \u00f6z gezmi\u015finizi cilalamaya ba\u015flamak isteyebilirsiniz; \u00e7al\u0131\u015fman\u0131n s\u00f6yledi\u011fine g\u00f6re i\u015finizin gelecek 20 y\u0131l i\u00e7inde bir robota gitme ihtimali y\u00fczde 99. \u0130lk be\u015fte yer alan di\u011fer meslekler ise k\u00e2tip veya ilgili klavye \u00e7al\u0131\u015fan\u0131 (y\u00fczde 98.5); t\u00fczel sekreter (y\u00fczde 97.6); parasal hesap y\u00f6neticisi (97.6); ve tart\u0131c\u0131, tasnif\u00e7i veya d\u00fczenleyici (yine y\u00fczde 97.6). Otomatikle\u015fmi\u015f makinelerden en az tehlikenin y\u00f6neldi\u011fi meslekler ise otel ve kalacak yer y\u00f6neticisi veya sahibi (y\u00fczde 0.4); birahaneci veya ruhsatl\u0131 m\u00fclk y\u00f6neticisi (y\u00fczde 0.4); e\u011fitim dan\u0131\u015fman\u0131 ve okul m\u00fcfetti\u015fi (y\u00fczde 0.4); konu\u015fma ve dil terapisti (y\u00fczde 0.5); ve sosyal hizmetler y\u00f6neticisi veya idarecisi (y\u00fczde 0.7). E\u011fer bunlardan herhangi biri sizi ilgilendiriyorsa, muhtemelen g\u00fcvendesiniz, yine de \u00e7ocuklar\u0131n\u0131z g\u00fcvende olmayabilir. BBC mevcut i\u015finizi aray\u0131p tahmin edilen tehlikelerin ne oldu\u011funu g\u00f6rmenize olanak sa\u011flayan interaktif bir liste toparlad\u0131. K\u0131lavuz \u015f\u00f6yle a\u00e7\u0131kl\u0131yor: \u201cBir mesle\u011fin belirli taraflar\u0131n\u0131n makinele\u015ftirilmesi, di\u011ferlerinden daha kolayd\u0131r. Sosyal \u00e7al\u0131\u015fanlar, hem\u015fireler, tedaviciler ve psikologlar, mesle\u011fin \u00e7ok \u00f6nemli bir b\u00f6l\u00fcm\u00fc olan empatiyi gerektirdi\u011fi i\u00e7in, di\u011fer insanlara yard\u0131m etmek ve onlarla ilgilenmek bak\u0131m\u0131ndan devral\u0131nmas\u0131 en az muhtemel i\u015flerden.\u201d \u201c\u00c7al\u0131\u015fanlar\u0131n h\u0131zl\u0131 d\u00fc\u015f\u00fcn\u00fcp tepki vermesini ve sanat\u00e7\u0131lar, tasar\u0131mc\u0131lar veya m\u00fchendisler gibi yarat\u0131c\u0131 ve \u00f6zg\u00fcn fikirler ortaya atmas\u0131n\u0131 gerektiren roller, makinele\u015fme kar\u015f\u0131s\u0131nda \u00f6nemli \u00fcst\u00fcnl\u00fc\u011fe sahip.\u201d Bunlar robotlar\u0131n ve yapay zeka yaz\u0131l\u0131m\u0131n\u0131n u\u011fra\u015fmaya yatk\u0131n oldu\u011fu i\u015fler, \u00e7\u00fcnk\u00fc veriyi i\u015flemede ve detayl\u0131 talimatlara harfiyen tekrar ve tekrar uymakta \u00e7ok iyiler. E\u011fer \u015fu anki i\u015finizde dikkatsiz bir robot gibi hissediyorsan\u0131z, o halde bir robotla yerinizin de\u011fi\u015ftirilmesi tehlikesi var. Fakat robot ve yaz\u0131l\u0131m geli\u015ftiricileri, hepimiz i\u00e7in daha iyi bir gelecek in\u015fa ettiklerini s\u00f6yl\u00fcyorlar ve kan\u0131tlar bunu destekliyor: ilerlemi\u015f teknoloji ve robot bilimi, ge\u00e7en y\u0131llarda ortadan kald\u0131rd\u0131\u011f\u0131ndan daha fazla meslek olu\u015fturarak biz insanlar\u0131n daha keyifli meslek hayatlar\u0131n\u0131 ke\u015ffetmesini ve bo\u015f zaman etkinliklerinde daha fazla zaman harcamas\u0131n\u0131 sa\u011flad\u0131lar. Kaynak :\u00a0Find out if your job is at risk from the future robot workforce, www.sciencealert.com/here-s-how-you-can-find-out-if-your-job-is-at-risk-from-the-robot-workforce", "tags": ["robotlar", "toplumbilim (sosyoloji)", "uygarl\u0131k", "yapay zeka"]},
{"source": "bilimfili.com", "url": "https://bilimfili.com/beynimiz-sekillerin-ayni-anda-hem-yuvarlak-hem-de-kare-oldugunu-dusunuyor/", "category": "teknoloji", "date": "12 Temmuz 2016", "title": "Beynimiz Bu \u015eekillerin Ayn\u0131 Anda Hem Yuvarlak Hem de Kare Oldu\u011funu D\u00fc\u015f\u00fcn\u00fcyor", "content": "Yukar\u0131daki\u00a0videoyu izledikten sonra bir aynaya ne kadar g\u00fcvenebilirsiniz? Japonya\u2019daki Meiji University\u2019den Kokichi Sugihara Temmuz 2016`da yeni bir g\u00f6rsel ill\u00fczyon olu\u015fturarak uluslararas\u0131 Best Illusion of the Year Contest\u00a0\u00f6d\u00fcl\u00fcn\u00fc kazand\u0131. Bu yeni teknik ile k\u00f6\u015feli \u015fekiller bir ayna \u00f6n\u00fcne koyuldu\u011funda aynadaki yans\u0131mas\u0131 \u015fekillerin yuvarlak oldu\u011funu g\u00f6steriyor. Peki, olduk\u00e7a \u015fa\u015f\u0131rt\u0131c\u0131 olan bu iki g\u00f6sterimli silindir ill\u00fczyonu nas\u0131l \u00e7al\u0131\u015f\u0131yor? Asl\u0131nda s\u00f6z konusu \u015fekil,\u00a0g\u00f6zlemcinin bak\u0131\u015f a\u00e7\u0131s\u0131na ba\u011fl\u0131 olarak ya dikd\u00f6rtgen ya da daire \u015fekline g\u00f6r\u00fcnebilen d\u00fczensiz kesitlerden olu\u015fuyor. Nesnelerin do\u011frudan g\u00f6r\u00fcnt\u00fcs\u00fc ve ayna yans\u0131malar\u0131 birbirinden farkl\u0131 3D (\u00fc\u00e7 boyutlu) g\u00f6r\u00fcnt\u00fcler olu\u015fturuyor. Sugihara\u2019ya g\u00f6re, ayn\u0131 nesneler oldu\u011funu mant\u0131ken bilsek bile yorumlamalar\u0131m\u0131z\u0131 do\u011frulayam\u0131yoruz. Nesne g\u00f6zlemcinin \u00f6n\u00fcnde d\u00f6nd\u00fcr\u00fclse bile hangi \u015feklin do\u011fru \u015fekil oldu\u011funu anlayabilmek olduk\u00e7a g\u00fc\u00e7 bir hal al\u0131yor. Olduk\u00e7a kafa kar\u0131\u015ft\u0131r\u0131c\u0131 g\u00f6z\u00fck\u00fcyor de\u011fil mi? Ancak, bir m\u00fchendisin ters m\u00fchendislik ile kolayl\u0131kla yapabilece\u011fi bir \u015fey esas\u0131nda. Ve videoda g\u00f6r\u00fclen \u015fey de tam olarak bu. \u0130ll\u00fczyonun nas\u0131l \u00e7al\u0131\u015ft\u0131\u011f\u0131n\u0131 a\u015fa\u011f\u0131daki videoyu izleyerek \u00f6\u011frenebilirsiniz.", "tags": ["beyin", "ill\u00fczyon"]},
{"source": "bilimfili.com", "url": "https://bilimfili.com/dna-molekulune-veri-depolamak-icin-tam-otomatik-sistem-gelistirildi/", "category": "teknoloji", "date": "24 Mart 2019", "title": "DNA Molek\u00fcl\u00fcne Veri Depolamak \u0130\u00e7in Tam Otomatik Sistem Geli\u015ftirildi", "content": "Washington \u00dcniversitesi ve Microsoft ara\u015ft\u0131rmac\u0131lar\u0131, \u00fcretilmi\u015f DNA\u2019ya veri depolamak ve kullanmak i\u00e7in ilk tam otomatik sistemi sundu. Bu, teknolojiyi ara\u015ft\u0131rma laboratuvar\u0131ndan \u00e7\u0131kar\u0131p, ticari veri merkezlerine g\u00f6t\u00fcrmede \u00e7ok \u00f6nemli bir ad\u0131m niteli\u011fi ta\u015f\u0131yor. Ekip, basit bir kavram-kan\u0131tlama s\u0131namas\u0131nda, \u201chello\u201d s\u00f6zc\u00fc\u011f\u00fcn\u00fc \u00fcretilmi\u015f DNA\u2019n\u0131n ufak par\u00e7alar\u0131na ba\u015far\u0131yla kodlad\u0131 ve tam otomotik bir u\u00e7tan-uca (\u0130ng. end-to-end) sistem kullanarak onu yeniden dijital veriye d\u00f6n\u00fc\u015ft\u00fcrd\u00fc. Kullan\u0131lan u\u00e7tan-uca sistemin ayr\u0131nt\u0131lar\u0131 21 Mart 2019 tarihinde Nature Scientific Reports\u2018da yay\u0131mlanan bir makalede payla\u015f\u0131ld\u0131. DNA molek\u00fcl\u00fc, veri merkezlerinin g\u00fcn\u00fcm\u00fczde kulland\u0131\u011f\u0131ndan \u00e7ok daha k\u00fc\u00e7\u00fck bir alna dijital bilgi depolayabilir. \u0130\u015f kay\u0131tlar\u0131ndan sevimli hayvan videolar\u0131na, t\u0131bbi taramalardan d\u0131\u015f uzay foto\u011fraflar\u0131na kadar de\u011fi\u015fen bir yelpazede, her an daha fazla veri \u00fcreten d\u00fcnyam\u0131zda, bu umut vaad edici bir \u00e7\u00f6z\u00fcm gibi g\u00f6r\u00fcn\u00fcyor. Fakat \u00fcretilen DNA\u2019ya veri kodlamak ve bu veriyi gerekti\u011finde kullanabilmek i\u00e7in algoritmalar\u0131n geli\u015ftirilmesi ve molek\u00fcler hesaplama teknolojisi gerekiyor. B\u00f6ylelikle, \u015fu anda hangar gibi bir veri merkezinde depolanan t\u00fcm bilgi, birka\u00e7 tavla zar\u0131 b\u00fcy\u00fckl\u00fc\u011f\u00fcnde bir alana s\u0131\u011fd\u0131r\u0131labilir.  Veriler, insanlardan ya da ba\u015fka canl\u0131lardan al\u0131nan DNA molek\u00fcllerine de\u011fil, laboratuvarda \u00fcretilen sentetik (yapay) DNA molek\u00fcllerine depolan\u0131yor ve sisteme g\u00f6nderilmeden \u00f6nce \u015fifrelenebiliyor. Sentezleyici ve dizileyici gibi ileri teknoloji \u00fcr\u00fcn\u00fc cihazlar her ne kadar s\u00fcrecin \u00f6nemli ad\u0131mlar\u0131n\u0131 halletse de, ara ad\u0131mlar\u0131n \u00e7o\u011fu i\u00e7in \u015fimdiye dek laboratuvarda manuel bir emek verilmesi gerekiyordu. Bu da ticari uygulamalar yolunda bir engeldi. Ekipten Chris Takahashi \u015f\u00f6yle anlat\u0131yor: \u201cBir veri merkezine ellerinde pipetlerle gezinen bir s\u00fcr\u00fc insan sokamazs\u0131n\u0131z; bu insan hatas\u0131na fazlas\u0131yla a\u00e7\u0131k, \u00e7ok masrafl\u0131 ve \u00e7ok yer kaplayan bir yol olur.\u201d Tekni\u011fin ticari bir depolama \u00e7\u00f6z\u00fcm\u00fc olarak i\u015fe yaramas\u0131 i\u00e7in hem DNA sentezleme hem de dizileme masraflar\u0131n\u0131n azalmas\u0131 gerekiyor. DNA sentezlemede anlaml\u0131 dizilimleri olan \u0131smarlama iplikler yap\u0131l\u0131yor; dizilemede ise depolanm\u0131\u015f bilgi ortaya \u00e7\u0131kar\u0131l\u0131yor. Ara\u015ft\u0131rmac\u0131lar masraflar\u0131n giderek azalmakta oldu\u011funu da ekliyor. Bu bulmacan\u0131n bir di\u011fer \u00f6nemli par\u00e7as\u0131 ise otomasyon; \u00e7\u00fcnk\u00fc otomasyon sayesinde ticari \u00f6l\u00e7ekte depolama olanakl\u0131 olabilir ve maliyeti de d\u00fc\u015fer. Do\u011fru ko\u015fullar alt\u0131nda, DNA \u015fu anki ar\u015fivsel depolama teknolojilerinden \u00e7ok daha uzun s\u00fcre dayanabilir. Baz\u0131 DNA molek\u00fclleri, ideal depolama ko\u015fullar\u0131 bile olmadan onbinlerce y\u0131l bozulmamay\u0131 ba\u015farm\u0131\u015ft\u0131r; \u00f6rne\u011fin mamut di\u015flerinde ve eski insanlar\u0131n kemiklerinde bulunmu\u015ftur. Otomatik DNA veri depolama sistemi, ekip taraf\u0131ndan geli\u015ftirilen bir yaz\u0131l\u0131m kullan\u0131yor. Bu yaz\u0131l\u0131m dijital verinin s\u0131f\u0131r ve birlerini, DNA\u2019n\u0131n yap\u0131ta\u015flar\u0131 olan adenin, guanin, sitozin ve timin bazlar\u0131na \u00e7eviriyor. Ard\u0131ndan pahal\u0131 olmayan, b\u00fcy\u00fck \u00f6l\u00e7\u00fcde haz\u0131r bulunan laboratuvar ekipman\u0131 kullanarak, gereken s\u0131v\u0131lar\u0131 ve kimyasallar\u0131 bir sentezleyiciye d\u00f6k\u00fcyor. Bu sentezleyici, \u00fcretilmi\u015f DNA par\u00e7alar\u0131 in\u015fa ediyor ve sonra onlar\u0131 bir depolama kab\u0131na itiyor. Sistemin veriyi kullanmas\u0131 gerekti\u011finde, DNA\u2019y\u0131 uygun \u015fekilde haz\u0131rlayacak ba\u015fka kimyasallar\u0131 kaba d\u00f6k\u00fcyor ve mikro-ak\u0131\u015fkansal pompalar kullanarak, s\u0131v\u0131lar\u0131 bir makineye itiyor. Bu makine, DNA dizilimlerini \u201cokuyarak\u201d onlar\u0131 bir bilgisayar\u0131n anlayabilece\u011fi enformasyona yeniden \u00e7eviriyor. Projenin amac\u0131, sistemin ne kadar h\u0131zl\u0131 ya da masrafs\u0131z \u00e7al\u0131\u015fabilece\u011fini g\u00f6stermek de\u011fildi, diyor ara\u015ft\u0131rmac\u0131lar; daha ziyade, otomasyon olanakl\u0131 oldu\u011funu g\u00f6stermek oldu\u011funu belirtiyorlar. Otomatik bir DNA depolama sisteminin sa\u011flad\u0131\u011f\u0131 yararlardan biri, ara\u015ft\u0131rmac\u0131lar\u0131 daha derin sorular \u00fczerinde \u00e7al\u0131\u015fmak i\u00e7in serbest b\u0131rakmas\u0131; \u00e7\u00fcnk\u00fc art\u0131k test t\u00fcplerindeki s\u0131v\u0131larla u\u011fra\u015fmaya zaman ay\u0131rmalar\u0131 gerekmiyor. Silikon bazl\u0131 bilgisayar sistemlerinden farkl\u0131 olarak, DNA bazl\u0131 depolama ve hesaplama sistemlerinin molek\u00fclleri hareket ettirmek i\u00e7in s\u0131v\u0131lar\u0131 kullanmas\u0131 gerekiyor. S\u0131v\u0131lar ise elektronlardan farkl\u0131d\u0131r ve t\u00fcm\u00fcyle yeni m\u00fchendislik \u00e7\u00f6z\u00fcmleri ister. Ara\u015ft\u0131rmac\u0131lar, bir elektrot \u0131zgaras\u0131 \u00fczerinde damlac\u0131klar\u0131 hareket ettirmek i\u00e7in elektri\u011fin ve suyun \u00f6zelliklerinden yararlanarak, laboratuvar deneylerini otomatik h\u00e2le getiren, programlanabilir bir sistem geli\u015ftiriyor. \u201cPuddle\u201d ve \u201cPurpleDrop\u201d adlar\u0131 tak\u0131lan yaz\u0131l\u0131m ve donan\u0131m\u0131n toplu y\u0131\u011f\u0131n\u0131, farkl\u0131 s\u0131v\u0131lar\u0131 kar\u0131\u015ft\u0131rabilir, ay\u0131rabilir, \u0131s\u0131tabilir ya da so\u011futabilir ve b\u00f6ylece laboratuvar protokolleri i\u015fletebilir.", "tags": ["bilgisayar bilimleri", "biyoteknoloji", "DNA"]},
{"source": "bilimfili.com", "url": "https://bilimfili.com/itibara-dayali-ilk-blokzinciri-51-saldirilarina-karsi-guvenligi-garantiliyor/", "category": "teknoloji", "date": "25 Mart 2019", "title": "\u0130tibara Dayal\u0131 \u0130lk Blokzinciri, %51 Sald\u0131r\u0131s\u0131na Kar\u015f\u0131 G\u00fcvenli\u011fi Garantiliyor", "content": "L\u00fcksemburg \u00dcniversitesi ara\u015ft\u0131rmac\u0131lar\u0131n\u0131n da i\u00e7inde bulundu\u011fu uluslararas\u0131 bir ekip, sistemin hesaplama g\u00fcc\u00fcn\u00fcn %50\u2019sinden fazlas\u0131 bile bir sald\u0131rgan taraf\u0131ndan kontrol edildi\u011finde, uygun performas\u0131 garantileyecek ilk blokzinciri sistemini \u00f6nerdi. RepuCoin ad\u0131 verilen sistem, blokzincirine \u201citibar\u201d kavram\u0131n\u0131 getirerek, ona sald\u0131rmay\u0131 Bitcoin\u2018e sald\u0131rmaktan binlerce kez daha pahal\u0131 h\u00e2le getiriyor. Sistemin \u00e7ok say\u0131da k\u00fcresel sekt\u00f6re uygulanabilece\u011fi d\u00fc\u015f\u00fcn\u00fcl\u00fcyor; gelecekteki 5G ileti\u015fim a\u011flar\u0131, sa\u011fl\u0131k, besin sto\u011fu zincirleri, enerji ve fintek (finans teknolojisi) gibi. Bitcoin gibi blokzinciri bazl\u0131 sistemlerin ba\u015fl\u0131ca avantajlar\u0131, t\u00fcm a\u011f\u0131n verideki de\u011fi\u015fiklikleri g\u00f6rmesi ve demokratik bir uzla\u015fmayla onaylamas\u0131d\u0131r. Bu sayede, kullan\u0131c\u0131lar\u0131n g\u00fcvenlerini (ve paralar\u0131n\u0131) tek bir merkezi otoriteye teslim etmesi gerekmez. Ancak bunu ba\u015farmak i\u00e7in \u015fu anda varolan sistemler, bir madencinin yeni blok kazmak i\u00e7in kulland\u0131\u011f\u0131 hesaplama g\u00fcc\u00fcn\u00fc, oylama g\u00fcc\u00fcne e\u015fitliyor. Oylama g\u00fcc\u00fc de hangi aktar\u0131m bloklar\u0131n\u0131n c\u00fczdana i\u015flenece\u011fini kararla\u015ft\u0131rmada kullan\u0131l\u0131yor. Bu durum, i\u00e7kin bir zay\u0131fl\u0131k do\u011furuyor: Bir madenci sistemin hesaplama g\u00fcc\u00fcn\u00fcn %50\u2019sinden fazlas\u0131n\u0131 kontrol edebildi\u011fi anda, oylama g\u00fcc\u00fcn\u00fc de kontrol edebiliyor; dolay\u0131s\u0131yla b\u00f6yle bir durumda,\u00a0sistem etkisel olarak merkezsiz (\u0130ng. decentralised) olmaktan \u00e7\u0131k\u0131yor. S\u00f6z konusu madenci, rakip madenciler taraf\u0131ndan \u00f6nerilen bloklar\u0131 reddedebiliyor ve b\u00f6ylece se\u00e7ilmi\u015f aktar\u0131mlar\u0131n bloklara eklenmesini engelleyebiliyor; hatta c\u00fczdanda h\u00e2lihaz\u0131rda varolan bloklar\u0131 de\u011fi\u015ftirebiliyor. Bu sorunu \u00e7\u00f6zmek i\u00e7in RepuCoin oylama g\u00fcc\u00fcn\u00fc madencinin itibar\u0131na g\u00f6re hesapl\u0131yor. Toplumsal itibardan farkl\u0131 olarak, bu kesin bir matematiksel nitelik; uzun s\u00fcreler boyunca yap\u0131lan tutarl\u0131 ve d\u00fcr\u00fcst madencilikle art\u0131yor. \u0130tibar kavram\u0131 RepuCoin\u2018i a\u011f\u0131n hesaplama kaynaklar\u0131n\u0131n %51 ya da daha fazlas\u0131n\u0131 elinde tutan madencilere kar\u015f\u0131 dayan\u0131kl\u0131 olan ilk sistem yap\u0131yor.", "tags": ["bilgisayar bilimleri", "Blokzinciri", "veri korsanl\u0131\u011f\u0131"]},
{"source": "bilimfili.com", "url": "https://bilimfili.com/dark-web-nedir/", "category": "teknoloji", "date": "25 A\u011fustos 2015", "title": "Dark Web Nedir?", "content": "T\u00fcrk\u00e7e\u2019ye derin a\u011f ya da derin internet olarak \u00e7evrilen Dark Web, World Wide Web\u2019in, ula\u015fmak i\u00e7in \u00f6zel yaz\u0131l\u0131m gerektiren bir par\u00e7as\u0131d\u0131r. \u0130\u00e7erisinde, normal webde oldu\u011fu websitelerine ve di\u011fer hizmetlere ula\u015fmay\u0131 sa\u011flayan taray\u0131c\u0131lar mevcuttur. Bu web t\u00fcr\u00fcndeki baz\u0131 siteler ger\u00e7ekten sakl\u0131d\u0131rlar. Yani herhangi bir arama motoru taraf\u0131ndan g\u00f6r\u00fcnt\u00fclenemeyen ve sadece e\u011fer o websitesinin adresini biliyorsan\u0131z ula\u015fabilece\u011finiz sitelerdir. Bunun d\u0131\u015f\u0131nda, Dark Web\u2019in i\u00e7erisinde \u201cdarknet markets\u201d diye adland\u0131r\u0131lan \u00f6zel bir piyasa varl\u0131\u011f\u0131ndan da s\u00f6z ediliyor. Bu piyasa genelde, ila\u00e7 ya da ate\u015fli silah gibi yasad\u0131\u015f\u0131 \u00fcr\u00fcnlerin sat\u0131\u015f\u0131nda faaliyet g\u00f6steriyor. Belki biraz \u015fa\u015f\u0131rt\u0131c\u0131 olacak ancak bu alanda, kullan\u0131c\u0131lar\u0131n kiral\u0131k katil tutabildikleri suikast piyasas\u0131 denilen bir kitle sermayesi bile mevcut. Dark web, neredeyse tamamen anonim olmas\u0131 sebebiyle, h\u00fck\u00fcmetten ve onun kolluk kuvvetlerinden ka\u00e7\u0131nmak isteyenler i\u00e7in gizli bir online platform se\u00e7ene\u011fi yarat\u0131yor. Di\u011fer bir yandan ise, gazetecilerle ili\u015fki kurmak i\u00e7in Dark Web\u2019i kullanan baz\u0131 ihbarc\u0131 diyebilece\u011fimiz kimseler de var. Ayr\u0131ca, pedofili gruplar, ter\u00f6ristler ve su\u00e7lular da gizli ticaretlerini bu yollarla s\u00fcrd\u00fcrd\u00fc\u011f\u00fc bilinen ger\u00e7ekler aras\u0131nda. Dark webe ula\u015fman\u0131n Tor, Freenet ve I2P kullan\u0131m\u0131 gibi bir\u00e7ok farkl\u0131 yolu var. Bunlardan en pop\u00fcler olan\u0131 Tor (The Onion Router) \u00e7\u00fcnk\u00fc Tor kullan\u0131m\u0131 en kolay yaz\u0131l\u0131m paketine sahip. Tor y\u00fcklemeleri i\u00e7in kullan\u0131lan \u00a0yaz\u0131l\u0131m, onu kullanmak i\u00e7in yap\u0131land\u0131r\u0131lan Firefox\u2019un spesfik bir versiyonunu i\u00e7eriyor. Tor, \u00a0ba\u011flant\u0131lar\u0131 kendisi taraf\u0131ndan d\u00fczenlenmi\u015f bir a\u011f \u00fczerinden mesaj ileterek gizlilik ve anonimlik sa\u011flamakta. Bir d\u00fc\u011f\u00fcmden di\u011ferine atlayan mesajlar gibi \u015fifrelenmi\u015ftir. Her d\u00fczenlenme, makineyle mesaj\u0131n birbirine \u00f6zel oldu\u011fu bir \u015fekilde olu\u015fturulmu\u015ftur. Geleneksel web adreslerinin aksine, Tor ileride i\u00e7eri\u011fi saklayabilen \u201conion\u201d adresleri kullan\u0131yor. Hatta Bing ve Duck Duck Go gibi arama motorlar\u0131n\u0131n Tor hizmetleri i\u00e7in onion adrese d\u00f6n\u00fc\u015ft\u00fcrebilecek \u00f6zel versiyonlar\u0131 bulunmakta. Asl\u0131nda, Tor\u2019un tamamen anonim oldu\u011funu d\u00fc\u015f\u00fcnmek bir hatad\u0131r. E\u011fer bir websitesine eri\u015filebiliyorsa, bu websitesine kimin eri\u015fim sa\u011flad\u0131\u011f\u0131 bilgisi de her zaman i\u00e7in ortaya \u00e7\u0131kma potansiyeli ta\u015f\u0131maktad\u0131r \u00e7\u00fcnk\u00fc bu bilgi kullan\u0131c\u0131 adlar\u0131 ya da e-mail adresleri yoluyla payla\u015f\u0131l\u0131yor. Tamamen anonim kalmak isteyen ki\u015filerin bu tip durumlarda kimliklerini gizleyebilmeleri i\u00e7in \u00f6zel anonim hizmetleri almalar\u0131 gerekiyor. Dark Web\u2019teki hizmetler bir \u00f6deme arac\u0131 olarak da kullan\u0131lmasayd\u0131 bu kadar pop\u00fcler olmazd\u0131. Bu Bitcoin\u2019in* m\u00fcmk\u00fcn k\u0131ld\u0131\u011f\u0131 bir uygulama. Carnegie Mellon\u2019un ara\u015ft\u0131rmac\u0131lar\u0131 Kyle Soska ve Nicolas Christin taraf\u0131ndan yap\u0131lan yeni bir \u00e7al\u0131\u015fmada, bir y\u0131lda dark net \u00fczerinden yap\u0131lan uyu\u015fturucu sat\u0131\u015f\u0131n\u0131n 100 milyon dolardan fazla oldu\u011fu hesapland\u0131. Bunlar\u0131n b\u00fcy\u00fck bir k\u0131sm\u0131 Bitcoin i\u00e7inde \u00f6deniyor. Dark Web\u2019te Bitcoin Laundry gibi farkl\u0131 hizmetler de kullanarak, izlenilmesini daha da zor hale getiren Bitcoin para i\u015flemlerinin tamamen gizli olmas\u0131n\u0131 sa\u011flar. Tor\u2019un geli\u015ftiricileri ve Electronic Frontier Foundation (EFF) gibi organizasyonlar Tor\u2019un ba\u015fl\u0131ca kullan\u0131c\u0131lar\u0131n\u0131n aktivistler ve \u00f6zel hayatlar\u0131n\u0131 korumay\u0131 seven insanlardan olu\u015ftu\u011funu iddia ediyorlar. Tor ge\u00e7mi\u015fte ihbarc\u0131 ve aktivistlerin gazetecilerle konu\u015fmalar\u0131 amac\u0131yla kullan\u0131l\u0131yordu. Ancak dark websitelerin ana dizini olan the Hidden Wiki\u2019ye \u00fcst\u00fcnk\u00f6t\u00fc bir bak\u0131\u015f att\u0131\u011f\u0131m\u0131zda bile sitelerin \u00e7ogunlu\u011funun illegal aktivitelerle ilgilendi\u011fi a\u00e7\u0131k\u00e7a g\u00f6r\u00fcn\u00fcyor. Bu sitelerden baz\u0131lar\u0131 doland\u0131r\u0131c\u0131d\u0131r. Bu y\u00fczden de ne kadar kolayca silah alabilece\u011finiz, sahte pasaporta ula\u015fabilece\u011finiz ya da hacker kiralayabilece\u011finiz asl\u0131nda \u00e7ok da a\u00e7\u0131k de\u011fil. Ancak Dark Web\u2019deki baz\u0131 sitelerden bunu yapmak ger\u00e7ekten m\u00fcmk\u00fcn. Dark Web yasal uygulama organlar\u0131n\u0131n i\u015flevini zor hale getirmesine ra\u011fmen, g\u00fcn\u00fcm\u00fczde bu sitelerin \u00e7\u00f6kertilmesinde, kullan\u0131c\u0131lar\u0131n ve sitelerin arkas\u0131ndaki as\u0131l insanlar\u0131n tutuklanmas\u0131 konusunda olduk\u00e7a ba\u015far\u0131 g\u00f6steriliyor. Ross Ulbricht bu tutuklamalardan en \u00fcnl\u00fc olan\u0131. En bilinen uyu\u015fturucu piyasalar\u0131ndan biri olan Silk Road\u2019\u0131n ba\u015f\u0131ndaki ki\u015fi. FBI daha da yak\u0131n bir zamanda Dark Web\u2019teki \u00e7ocuk istismar\u0131 sitesinin iki kullan\u0131c\u0131s\u0131n\u0131 tutuklad\u0131. \u015eimdilerde, Tor kullan\u0131c\u0131lar\u0131n\u0131n ger\u00e7ek internet adreslerini \u00f6\u011frenme maksad\u0131yla bir dizi teknik kullan\u0131yorlar. [*] Bitcoin (sembol\u00fc: \u0e3f, k\u0131saltma: BTC) herhangi bir merkez bankas\u0131, resmi kurulu\u015f, vs. ile ili\u015fi\u011fi olmayan elektronik para birimi.\n Kaynak: \u201cExplainer: what is the dark\u00a0web?\u201dhttps://theconversation.com/explainer-what-is-the-dark-web-46070", "tags": ["bilgisayar bilimleri"]},
{"source": "bilimfili.com", "url": "https://bilimfili.com/hastanin-kendi-hucreleriyle-uc-boyutlu-yazicida-uretilen-kalp/", "category": "teknoloji", "date": "17 Nisan 2019", "title": "Hastan\u0131n Kendi H\u00fccreleriyle \u00dc\u00e7 Boyutlu Yaz\u0131c\u0131da \u00dcretilen Kalp", "content": "Tel Aviv University ara\u015ft\u0131rmac\u0131lar\u0131 yeni ve \u00e7ok b\u00fcy\u00fck bir geli\u015fmeye imza atarak \u00fc\u00e7 boyutlu yaz\u0131c\u0131 ile, hastan\u0131n kendi h\u00fccrelerinden ve biyolojik di\u011fer materyallerinden tasarlanm\u0131\u015f ilk kalbi \u00fcretmeyi ba\u015fard\u0131. Ge\u00e7ti\u011fimiz g\u00fcnlerde Advanced Science\u2018ta, bu\u00a0multidisipliner \u00e7al\u0131\u015fma, hem biyoloji ve uygulamal\u0131 t\u0131p alan\u0131nda hem de teknoloji alan\u0131nda rejeneratif anlamda kaydedilen bir geli\u015fme olarak yay\u0131mland\u0131. \u00dcstelik \u00fcretilen bu kalp dokusu tamamen gerekli damarlar ile donanm\u0131\u015f durumda. \u015eimdiye kadar damars\u0131z kalp dokusu d\u0131\u015f\u0131nda etkili bir \u00fc\u00e7 boyutlu \u00fcr\u00fcn \u00fcretilememi\u015fti. Tel Aviv University Molek\u00fcler H\u00fccre Biyolojisi ve Biyoteknoloji b\u00fcnyesinde Malzeme Bilimi ve M\u00fchendisli\u011fi B\u00f6l\u00fcm\u00fc\u2019nden, Sagol Rejeneratif Biyoteknoloji Merkezi ile Nanobilim ve Nanoteknoloji Merkezi ara\u015ft\u0131rmac\u0131lar\u0131ndan Prof. Tal Dvir\u2019in a\u00e7\u0131klamas\u0131na g\u00f6re, bu geli\u015fme ile D\u00fcnya \u00fczerinde ilk kez, kaslar\u0131, damarlar\u0131, odac\u0131klar\u0131 ve kapak\u00e7\u0131klar\u0131 bulunan, h\u00fccresel olarak b\u00fct\u00fcn halde bir kalp tasarland\u0131 ve yazd\u0131r\u0131ld\u0131. D\u00fcnya genelinde kalp hastal\u0131klar\u0131 dolay\u0131s\u0131yla \u00f6l\u00fcmler, istatistiksel olarak \u00e7ok b\u00fcy\u00fck bir k\u0131sm\u0131 i\u00e7ine al\u0131yor. Kalp nakli \u015fu an, kalp yetmezli\u011finin son safhas\u0131ndaki hastalar i\u00e7in tek m\u00fcmk\u00fcn \u00e7are ve olduk\u00e7a da zor bir ihtimal. Bu da yeni yakla\u015f\u0131mlar\u0131n geli\u015ftirilmesi gerekti\u011fini g\u00f6stermesi a\u00e7\u0131s\u0131ndan yeterli g\u00f6r\u00fcn\u00fcyor. Dvir, yapt\u0131\u011f\u0131 a\u00e7\u0131klamada; \u00fcretilen kalbin hastaya \u00f6zel biyolojik malzemelerin bir \u00e7e\u015fit biyolojik yaz\u0131c\u0131 kartu\u015fu gibi kullan\u0131lmas\u0131 ve bu \u015feker, protein gibi maddelerin 3D yaz\u0131c\u0131lardan kompleks canl\u0131 dokular \u00fcretebilmek i\u00e7in kullan\u0131lmas\u0131 ile \u00fcretildi\u011fini belirtti. Daha \u00f6nce daha ilkel formda 3D yaz\u0131c\u0131 \u00fcr\u00fcn\u00fc kalp \u00fcretildi\u011fini biliyoruz. Ancak bu \u00f6rnekler h\u00fccrelerden olu\u015fmuyordu ve damarlara sahip de\u011fildi. Gelinen a\u015famada\u00a0\u00fc\u00e7 boyutlu yaz\u0131c\u0131 \u00fcr\u00fcn\u00fc\u00a0kalpin bir tav\u015fan kalbi b\u00fcy\u00fckl\u00fc\u011f\u00fcnde oldu\u011fu belirtilirken, Dr. Dvir, daha b\u00fcy\u00fcklerini\u00a0ayn\u0131 teknoloji ve prensip ile \u00fcrebileceklerini belirtiyor. Ara\u015ft\u0131rma i\u00e7in hastalardan ya\u011fl\u0131 doku biyopsisi yapan ara\u015ft\u0131rmac\u0131lar dokunun h\u00fccresel\u00a0olan ve olmayan k\u0131s\u0131mlar\u0131n\u0131 birbirinden ay\u0131rd\u0131. H\u00fccreler pluripotent (bir\u00e7ok h\u00fccre tipine d\u00f6n\u00fc\u015fme potansiyelini genetic olarak bulunduran) k\u00f6k h\u00fccrelere \u00e7evrilmek \u00fczere programlan\u0131rken, h\u00fccreler aras\u0131 s\u0131v\u0131 (extracellular matrix (ECM)) da i\u00e7indeki glikoproteinler, kollajenler ve di\u011fer materyaller ile birlikte bireye ait 3D m\u00fcrekkebine d\u00f6n\u00fc\u015ft\u00fcr\u00fclmek \u00fczere hidrojel haline getirildi. Hidrojel ile kar\u0131\u015ft\u0131\u011f\u0131 andan itibaren de, h\u00fccreler olduk\u00e7a verimli bir \u015feilde kardiyak (kalp h\u00fccreleri) h\u00fccrelere veya endotel (endothelial cells) h\u00fccrelere d\u00f6n\u00fc\u015ft\u00fcr\u00fclerek hastaya \u00f6zel, bireyin kendi ba\u011f\u0131\u015f\u0131kl\u0131k sistemi taraf\u0131ndan \u2018yabanc\u0131\u2019 olarak alg\u0131lanmayacak damarl\u0131 b\u00fct\u00fcn bir kalbe \u00e7evrilebildi. Dvir\u2019e g\u00f6re bireyin kendi materyallerini kullanmak bu anlamda yeni doku ve organ \u00fcretiminde maksimum \u00f6nemi arz ediyor. Ara\u015ft\u0131rmac\u0131lar bir sonraki a\u015famada kalpleri, laboratuvar ortam\u0131nda kalp gibi davranmalar\u0131n\u0131 \u00f6\u011fretmek \u00fczere b\u00fcy\u00fcterek yaz\u0131l\u0131m modelleri ile kas dokuyu e\u011fitebilmeyi hedefliyor. Bu a\u015famada kaydedilecek geli\u015fmeler ile de daha sonras\u0131nda e\u011fitilmi\u015f kalpleri \u00f6ncelikle hayvanlara transplante ederek in vivo deneyler y\u00fcr\u00fct\u00fclecektir.", "tags": ["3D yaz\u0131c\u0131lar", "kalp", "organ nakli", "sentetik biyoloji"]},
{"source": "bilimfili.com", "url": "https://bilimfili.com/cay-agaclarindan-grafen-elde-edebilmenin-ucuz-yolu-bulundu/", "category": "teknoloji", "date": "26 A\u011fustos 2015", "title": "\u00c7ay A\u011fa\u00e7lar\u0131ndan Grafen Elde Edebilmenin Ucuz Yolu Bulundu", "content": "Art\u0131k bir\u00e7o\u011fumuz;\u00a0kevlardan daha sert, \u00e7elikten daha g\u00fc\u00e7l\u00fc ve havadaki yak\u0131t\u0131 filtreleyebilme \u00f6zelli\u011fine sahip\u00a0grafenin b\u00fcy\u00fcleyici potansiyelinin fark\u0131na varm\u0131\u015f durumday\u0131z. Fakat, grafen esas itibariyle herhangi bir karbon kayna\u011f\u0131ndan edilebilmesine ra\u011fmen, ara\u015ft\u0131rmac\u0131lar grafeni topluca ve daha ucuz bir \u015fekilde \u00fcretebilmenin yollar\u0131n\u0131 ar\u0131yorlard\u0131. Avustralya\u2019daki James Cook University\u2019den ara\u015ft\u0131rmac\u0131lar; bu b\u00fcy\u00fcleyici materyali \u00e7ay a\u011fac\u0131 bitkisinden elde edebilmenin yeni bir yolunu buldular. Ayn\u0131 a\u011fa\u00e7 (Melaleuca alternifolia);\u00a0akne ve b\u00f6cek \u0131s\u0131r\u0131klar\u0131n\u0131 tedavi etmede kullan\u0131lan bir ila\u00e7 etken maddesi de \u00fcretiyor ve bug\u00fcne kadar denenen en ucuz, en kolay ve en h\u0131zl\u0131 y\u00f6ntemlerden birisi olma \u00f6zelli\u011finde. Mevcut y\u00f6ntemler genellikle saatler s\u00fcrerken, ara\u015ft\u0131rmac\u0131lar \u00f6nemli miktarda kusursuz grafeni dakikalar ve neredeyse saniyeler s\u00fcrebilecek bir y\u00f6ntemle \u00fcretebildikleri bulgusuna ula\u015ft\u0131lar. Ve teknik; herhangi bir kataliz\u00f6r ya da toksik prek\u00fcrs\u00f6r ihtiyac\u0131 duyulmaks\u0131z\u0131n \u00e7al\u0131\u015fabiliyor. Ve ayn\u0131 zamanda da g\u00f6rece d\u00fc\u015f\u00fck s\u0131cakl\u0131klarda da \u00e7al\u0131\u015fmas\u0131n\u0131 s\u00fcrd\u00fcr\u00fcyor. Ara\u015ft\u0131rma ekibi, buharla\u015fm\u0131\u015f \u00e7ay a\u011fac\u0131 ekstrelerini alarak ve \u0131s\u0131tmal\u0131 bir t\u00fcp arac\u0131l\u0131\u011f\u0131yla onu aktif plazma alanlar\u0131na d\u00f6n\u00fc\u015ft\u00fcrerek grafen \u00fcretmeyi ba\u015fard\u0131lar. Bu s\u00fcre\u00e7 neredeyse an\u0131nda buhar\u0131 grafen filme d\u00f6n\u00fc\u015ft\u00fcr\u00fcyor.  Nano Letters\u00a0\u2018da yay\u0131mlanan \u00e7al\u0131\u015fmada, ara\u015ft\u0131rmac\u0131lar grafen filmini, memristor denilen geli\u015fmi\u015f bellek cihaz\u0131n\u0131n \u00e7ok temel bir versiyonunu yaratarak, grafen filminin kendisi\u00a0ve al\u00fcminyum aras\u0131na bir yar\u0131 iletken yerle\u015ftirmede kulland\u0131lar. Daha h\u0131zl\u0131 ve daha ucuz memristor \u00fcretimi \u00fczerinde y\u0131llard\u0131r \u00e7al\u0131\u015f\u0131l\u0131yordu, \u00e7\u00fcnk\u00fc memristorlar bir nevi insan haf\u0131zas\u0131 gibi \u00e7al\u0131\u015f\u0131rlar. \u00d6te yandan ekip, grafen filminin;\u00a0implante edilebilir biyomedikal cihazlar\u0131 ve giyilebilir elektronik sistemleri geli\u015ftirmek i\u00e7in \u00e7ok \u00f6nemli bir nitelik olan son derece hidrofobik oldu\u011funu g\u00f6sterdi. Umar\u0131z bu yeni teknik geni\u015f bir \u00f6l\u00e7\u00fcde kullan\u0131m alan\u0131na sahip olabilir, \u00e7\u00fcnk\u00fc grafenin umut verici potansiyeli bizi yeterince heyecanland\u0131r\u0131yor. Kaynak: Phys.org, \u201cScientists grow high-quality graphene from tea tree extract\u201d,\u00a0http://phys.org/news/2015-08-scientists-high-quality-graphene-tea-tree.html", "tags": ["bitkiler (botanik)", "grafen"]},
{"source": "bilimfili.com", "url": "https://bilimfili.com/yasamsal-ozelliklere-sahip-dna-ile-calisan-biyolojik-makinalar/", "category": "teknoloji", "date": "24 Nisan 2019", "title": "Ya\u015famsal \u00d6zelliklere Sahip DNA ile \u00c7al\u0131\u015fan Biyolojik Makinalar", "content": "Science Robotics\u2018te yay\u0131mlanan yeni bir ara\u015ft\u0131rmada Cornell\u2019den bilim insanlar\u0131, DNA\u2019n\u0131n kendine has d\u00fcnyas\u0131na girip \u00f6zelliklerinden yararlanarak biyomateryallerden olu\u015fan ve ya\u015famsal \u00f6zellikler ile donanm\u0131\u015f basit cihazlar \u00fcretmeyi ba\u015fard\u0131\u011f\u0131n\u0131 duyurdu. DNA temelli bir hiyerar\u015fik sentez ile biraraya gelme, birle\u015fme \u00f6zelli\u011fine sahip (DASH) materyalleri kullanan bilim insanlar\u0131 metabolizma, kendisi ile birle\u015fip b\u00fcy\u00fcyebilme ve organizasyon yeteneklerine sahip bir DNA molek\u00fcl\u00fc in\u015fa etti. Ya\u015fam\u0131n bu temel \u00fc\u00e7 \u015fart\u0131n\u0131 sa\u011flayan yapay DNA\u2019lar\u0131n dizayn\u0131 ile birlikte ara\u015ft\u0131rmac\u0131lardan biyoloji ve \u00e7evre m\u00fchendisli\u011fi profes\u00f6r\u00fc olan Dr. Dan Luo\u2019nun a\u00e7\u0131klamas\u0131na g\u00f6re, mevcut ke\u015fifleri ile daha \u00f6nce yap\u0131lanlar\u0131n hepsinden farkl\u0131 olarak ya\u015famsal forma en yak\u0131n kendi ya\u015famsal metabolizmalar\u0131 ile g\u00fcc\u00fcn\u00fc elde edilen biyolojik cihazlar ba\u015far\u0131 ile \u00fcretildi. Herhangi bir ya\u015famsal organizma kendini s\u00fcrd\u00fcrebilmek ve hayatta kalabilmek i\u00e7in de\u011fi\u015fimi sa\u011flayabilecek bir sistem ile donanm\u0131\u015f olmal\u0131d\u0131r. Bu bizler i\u00e7in yani ya\u015famsal t\u00fcm formlar i\u00e7in DNA i\u00e7ine kodlanm\u0131\u015f geneti\u011fimiz ile m\u00fcmk\u00fcn olabiliyor. Yeni h\u00fccrelerin \u00fcretilmesi eskilerin zamanla yok olmas\u0131 ve \u00f6z\u00fct\u00fclmesi de DNA ile kodlanm\u0131\u015f bir s\u00fcre\u00e7 diyebiliriz. Biyosentez ve biyodegredasyon asl\u0131nda biyolojik canl\u0131lar\u0131n kendini s\u00fcrd\u00fcrebilmesi i\u00e7in kendi form ve fonksiyonunu korumas\u0131 i\u00e7in elzem s\u00fcre\u00e7lerdir. Biyolojik malzemelerin \u00fcretimi ve t\u00fcketimi yani bir anlamda katalizasyonunu i\u00e7eren bu s\u00fcre\u00e7ler ile ayn\u0131 zamanda DNA molek\u00fclleri de hiyerar\u015fik bir yolla biraraya gelerek dinamik bir olu\u015fma-bozunma aktivitelerini ger\u00e7ekle\u015ftirir. Cornell University\u2019den m\u00fchendisler kendi nano-\u00f6l\u00e7ekli yap\u0131ta\u015flar\u0131ndan otonom olarak olu\u015fabilen bir biyomateryal \u00fcretti ve \u00f6nce polimerize edilen bu molek\u00fcllerden mezo\u00f6l\u00e7ekli \u015fekiller olu\u015fturuldu. 55 n\u00fckleotitlik baz sekanstan, y\u00fczbinlerce kez \u00e7o\u011falt\u0131lan DNA molek\u00fclleri kendi kendilerine, birka\u00e7 milimetre boyunda tekrar eden zincirler olu\u015fturabildi. Reaksiyonun ger\u00e7ekle\u015fti\u011fi \u00e7\u00f6zelti bir mikroak\u0131\u015fkan (microfluidic) cihazlara enjekte edilerek likit bir enerji ak\u0131\u015f\u0131 sa\u011flamas\u0131 ile biyosentez i\u00e7in gereken enerji de elde edilmi\u015f oldu. S\u0131v\u0131n\u0131n ak\u0131\u015f\u0131 materyalin \u00fczerinden akt\u0131ktan sonra DNA kendi dizilerini sentezleyip, \u00f6n ucu s\u00fcrekli b\u00fcy\u00fcrken arka ucu veya kuyru\u011fu dengeyi korumak i\u00e7in s\u00fcrekli par\u00e7alan\u0131yor. Bu durum h\u00fccre i\u00e7erisinde yap\u0131y\u0131 koruyan mikrofilamentlerin olu\u015fumundaki s\u00fcrece olduk\u00e7a benziyor. Yine bu \u015fekilde zincirler ak\u0131\u015fa kar\u015f\u0131 ileri y\u00f6nde hareketlerini sa\u011flayan kendi lokomosyon davran\u0131\u015flar\u0131n\u0131 geli\u015ftirmi\u015f oluyor. Bu lokomotif hareket kabiliyeti, ara\u015ft\u0131rmac\u0131lar\u0131n bir yapay evrimsel s\u00fcre\u00e7 ile daha ba\u015far\u0131l\u0131 makinalar\u0131n en \u00f6nce gelmesini sa\u011flayarak ve geride kalanlar\u0131n elenmesi ile, ortamdaki rastgelelik \u015fartlar\u0131na bakarak biyomateryallerden olu\u015facak en iyi cihaz\u0131n yani en iyi DNA\u2019n\u0131n se\u00e7ilmesini de sa\u011flayabiliyor. Hen\u00fcz \u00e7ok ilkel formda olan dizaynlar\u0131n geli\u015ftirilmesi ve dinamik biyomateryal cihazlar\u0131n end\u00fcstriyel olarak \u00fcretimine ge\u00e7ilebilmesi hedefleniyor. \u015eimdilik mini boyutta ya\u015famsal biyolojik robotlar\u0131n \u00fcretilmesi, \u00e7ok basit bir dizaynla da olsa ilerde \u00e7ok daha sofistike olanlar\u0131n\u0131n \u00fcretilebilece\u011fine net bir i\u015faret olarak g\u00f6r\u00fcl\u00fcyor.", "tags": ["DNA", "molek\u00fcler biyoloji"]},
{"source": "bilimfili.com", "url": "https://bilimfili.com/beyin-bulut-arayuzu-insan-zihni-ile-yapay-zekayi-birlestirebilir/", "category": "teknoloji", "date": "17 Nisan 2019", "title": "Beyin & Bulut Aray\u00fcz\u00fc, \u0130nsan Zihni ile Yapay Zek\u00e2y\u0131 Birle\u015ftirebilir", "content": "Kaliforniya \u00dcniversitesi Berkeley Yerle\u015fkesi ve ABD Molek\u00fcler \u00dcretim Enstit\u00fcs\u00fc ara\u015ft\u0131rmac\u0131lar\u0131 \u00f6nderli\u011findeki uluslararas\u0131 bir ekip, nanoteknoloji, nano-t\u0131p, yapay zeka ve bilgi-i\u015flem alanlar\u0131ndaki \u00fcstel (eksponansiyel) ilerlemenin, beyin h\u00fccrelerini anl\u0131k olarak engin bulut bilgi-i\u015flemeli a\u011flara ba\u011flayan bir \u201c\u0130nsan Beyni/ Bulut Aray\u00fcz\u00fc\u201cn\u00fcn (\u0130ng. Human Brain/Cloud Interface \u2013 B/CI) bu y\u00fczy\u0131lda geli\u015ftirilmesine yol a\u00e7aca\u011f\u0131 \u00f6ng\u00f6r\u00fcs\u00fcnde bulundu. Ekibin makalesi Frontiers in Neuroscience dergisinde yay\u0131mland\u0131. Belli bir konu ya da soru \u00fczerinde sadece d\u00fc\u015f\u00fcnerek, d\u00fcnyada var olan t\u00fcm bilgiye ve yapay zekaya anl\u0131k eri\u015fiminizi sa\u011flayacak bir gelecek teknolojisi hayal edin. Bu hayal yani Beyin & Bulut Aray\u00fcz\u00fc fikri ilk olarak f\u00fct\u00fcrist-yazar-mucit Ray Kurzweil taraf\u0131ndan ortaya at\u0131lm\u0131\u015ft\u0131. Kurzweil, n\u00f6ral nanobotlar\u0131n -ara\u015ft\u0131rman\u0131n k\u0131demli yazar\u0131 olan Robert Freitas, Jr.\u2018\u0131n bulu\u015fu- insan beyninin neokorteksini, buluttaki bir \u201cyapay neokorteks\u201ce ba\u011flamak i\u00e7in kullan\u0131labilece\u011fini s\u00f6yl\u00fcyordu. Buru\u015fuk neokorteksimiz, beynimizin en yeni, en ak\u0131ll\u0131, \u2018bilin\u00e7li\u2019 par\u00e7as\u0131d\u0131r. Freitas\u2018\u0131n ileri s\u00fcrd\u00fc\u011f\u00fc n\u00f6ral nanobotlar, beyin h\u00fccrelerinden d\u0131\u015far\u0131 giden ve i\u00e7eri gelen sinyallerin do\u011frudan, anl\u0131k takibini ve kontrol\u00fcn\u00fc sa\u011flayabilir. \u201cBu ayg\u0131tlar insan damar sisteminde gezinebilir, kan-beyin bariyerini a\u015fabilir ve kendilerini hatas\u0131z bir \u015fekilde beyin h\u00fccrelerinin aras\u0131na veya hatta i\u00e7ine konumland\u0131rabilir. Ard\u0131ndan, beyin durumunun anl\u0131k takibi ve veri eldesi i\u00e7in bulut tabanl\u0131 s\u00fcper-bilgisayar a\u011f\u0131ndan gelen ve a\u011fa giden kodlanm\u0131\u015f enformasyonu kablosuz olarak iletebilir,\u201d \u015feklinde a\u00e7\u0131kl\u0131yor Freitas. Ara\u015ft\u0131rmac\u0131lar, buluttaki yapay korteksin, Matrix filmindekine benzer bi\u00e7imde beyne enformasyon y\u00fcklemeye olanak sa\u011flayaca\u011f\u0131n\u0131 iddia ediyor. \u201cN\u00f6ral nanorobotik arac\u0131l\u0131kl\u0131 bir Beyin & Bulut Aray\u00fcz\u00fc, bulutta bulunan t\u00fcm bilgi birikimine anl\u0131k eri\u015fim g\u00fcc\u00fcn\u00fc insanlara vererek, insanlar\u0131n \u00f6\u011frenme kapasitesini ve zekas\u0131n\u0131 \u00f6nemli \u00f6l\u00e7\u00fcde iyile\u015ftirebilir,\u201d diyor ba\u015fyazar Dr. Nuno Martins. Beyin & Bulut Aray\u00fcz\u00fc teknolojisi ayr\u0131ca ileride bir \u201ck\u00fcresel s\u00fcper-beyin\u201d yaratmam\u0131z\u0131 da sa\u011flayabilir; bireysel insan beyinlerinin ve yapay zekalar\u0131n a\u011flar\u0131 ona ba\u011flanarak, kolektif d\u00fc\u015f\u00fcnceyi m\u00fcmk\u00fcn k\u0131labilir. Martins, deneysel bir insan BeyinNet (\u0130ng. BrainNet) sisteminin zaten s\u0131nanm\u0131\u015f oldu\u011funu hat\u0131rlat\u0131yor; bu sistem, bulut yoluyla ayr\u0131 beyinler aras\u0131nda d\u00fc\u015f\u00fcnceye dayal\u0131 bilgi aktar\u0131m\u0131na olanak tan\u0131yor. \u201cG\u00f6nderici\u201dnin kafatas\u0131ndan kay\u0131t edilen elektriksel sinyalleri ve \u201cal\u0131c\u0131\u201dn\u0131n kafatas\u0131ndan manyetik uyar\u0131m\u0131 kullanarak, sistem ortak g\u00f6revleri ger\u00e7ekle\u015ftirebiliyor. \u201cN\u00f6ral nanoroboti\u011fin ilerlemesiyle, herhangi bir say\u0131daki insanlar\u0131n ve makinelerin d\u00fc\u015f\u00fcncelerini ve d\u00fc\u015f\u00fcnme g\u00fc\u00e7lerini anl\u0131k olarak kullanabilen \u201cs\u00fcper-beyin\u201dlerin gelecekte yarat\u0131lmas\u0131n\u0131 hayal ediyoruz. Bu payla\u015f\u0131lm\u0131\u015f bilin\u00e7, demokraside devrim yaratabilir ve empatiyi art\u0131rabilir,\u201d diyor Martins. Ekibin tahminlerine g\u00f6re \u015fu anda var olan s\u00fcper-bilgisayarlar bile Beyin & Bulut Aray\u00fcz\u00fc i\u00e7in ba\u015fa \u00e7\u0131k\u0131lmas\u0131 gereken n\u00f6ral veri hacimlerinin \u00fcstesinden gelecek i\u015flem h\u0131z\u0131na sahip ve g\u00fcn ge\u00e7tik\u00e7e daha da h\u0131zlan\u0131yorlar. H\u0131zdan ziyade, n\u00f6ral veriler ile buluttaki s\u00fcper-bilgisayar verilerinin kar\u015f\u0131l\u0131kl\u0131 aktar\u0131m\u0131, muhtemelen Beyin & Bulut Aray\u00fcz\u00fc\u2019n\u00fcn geli\u015ftirilmesindeki nihai darbo\u011faz olacak. \u201cBu g\u00fc\u00e7l\u00fck, k\u00fcresel veri iletimi i\u00e7in bant geni\u015fli\u011fi bulman\u0131n yan\u0131 s\u0131ra, beynin derinliklerine g\u00f6m\u00fcl\u00fc k\u00fc\u00e7\u00fck ayg\u0131tlar yoluyla n\u00f6ronlarla veri al\u0131\u015fveri\u015finin nas\u0131l m\u00fcmk\u00fcn k\u0131l\u0131naca\u011f\u0131n\u0131 da i\u00e7eriyor,\u201d diye uyar\u0131yor Martins. Yazarlar taraf\u0131ndan \u00f6nerilen bir \u00e7\u00f6z\u00fcm, n\u00f6ronlar ile bulut aras\u0131ndaki ileti\u015fimi etkili bi\u00e7imde y\u00fckseltecek (amplifiye edecek) \u201cmanyetoelektriksel nanopar\u00e7ac\u0131klar\u201d kullanmak. \u201cBu nanopar\u00e7ac\u0131klar, d\u0131\u015fsal manyetik alanlar\u0131 n\u00f6ronal elektriksel alanlarla \u00e7iftlendirmek i\u00e7in h\u00e2lihaz\u0131rda canl\u0131 farelerde kullan\u0131lm\u0131\u015f bulunuyor; yani bu manyetik sinyalleri alg\u0131lamak ve yerel olarak amplifiye etmek ve b\u00f6ylece n\u00f6ronlar\u0131n elektriksel etkinli\u011fini de\u011fi\u015ftirmelerini sa\u011flamak i\u00e7in. Bu tersinden de i\u015fleyebilir: N\u00f6ronlar ve nanobotlar taraf\u0131ndan \u00fcretilen elektriksel sinyaller, kafatas\u0131n\u0131n d\u0131\u015f\u0131nda alg\u0131lanabilmelerini sa\u011flamak i\u00e7in manyetoelektriksel nanopar\u00e7ac\u0131klar yoluyla amplifiye edilebilir,\u201d diye anlat\u0131yor Martins. Bu nanopar\u00e7ac\u0131klar\u0131 (ve nanorobotlar\u0131) dola\u015f\u0131m yoluyla g\u00fcvenli bir \u015fekilde beyne ula\u015ft\u0131rmak, belki de Beyin & Bulut Aray\u00fcz\u00fc\u2019n\u00fcn yap\u0131m\u0131 s\u00fcrecindeki en b\u00fcy\u00fck g\u00fc\u00e7l\u00fck olacak. \u201c\u0130nsan geli\u015fimi i\u00e7in d\u00fc\u015f\u00fcn\u00fclebilir olmadan \u00f6nce, nanopar\u00e7ac\u0131klar\u0131n biyo-da\u011f\u0131t\u0131m\u0131 ve biyo-uygunlu\u011funun ayr\u0131nt\u0131l\u0131 bir analizini yapmak gerekecek. Yine de s\u00fcrekli artan bir h\u0131zla\u00a0Beyin & Bulut Aray\u00fcz\u00fc i\u00e7in geli\u015ftirilen bu ve di\u011fer umut vaad eden teknolojiler, bir \u201cD\u00fc\u015f\u00fcnceler Interneti\u201cnin bu y\u00fczy\u0131l bitmeden ger\u00e7e\u011fe d\u00f6n\u00fc\u015fmesini sa\u011flayabilir,\u201d sonucuna var\u0131yor Martins.", "tags": ["beyin", "bilgisayar bilimleri", "yapay zeka"]},
{"source": "bilimfili.com", "url": "https://bilimfili.com/ses-mercekleri-odaklanmis-ses-iletimi-yapabiliyor/", "category": "teknoloji", "date": "10 May\u0131s 2019", "title": "Ses Mercekleri, Odaklanm\u0131\u015f Ses \u0130letimi Yapabiliyor", "content": "Sussex ve Bristol \u00dcniversiteleri ara\u015ft\u0131rmac\u0131lar\u0131, akustik metamalzemeler kullanarak, lenslerin \u0131\u015f\u0131k \u00fczerinde yapabildi\u011fi etkinin, ses \u00fczerinde yap\u0131labilece\u011fini g\u00f6sterdi. Ekibin geli\u015ftirdi\u011fi ve ses lensi gibi i\u015f g\u00f6ren meta-malzeme, sesi b\u00fckebiliyor, odaklayabiliyor ve y\u00fckseltebiliyor. \u00c7al\u0131\u015fman\u0131n ayr\u0131nt\u0131lar\u0131, Glasgow\u2019da yap\u0131lan CHI 2019 konferans\u0131nda dinleyicilerle payla\u015f\u0131ld\u0131. Bu \u00e7al\u0131\u015fman\u0131n, ayn\u0131 konu \u00fczerinde yap\u0131lan \u00f6nceki \u00e7al\u0131\u015fmalara k\u0131yasla getirdi\u011fi en \u00f6nemli yenilik, lens boyutunun k\u00fc\u00e7\u00fclmesi. Metamalzeme-bazl\u0131 ufak boyutlu akustik lensler, ileride s\u00fcper-hedeflenmi\u015f hoparl\u00f6rlerin ve mikrofonlar\u0131n yayg\u0131nla\u015fmas\u0131n\u0131 sa\u011flayabilir. Ekip lideri Gianluca Memoli \u015f\u00f6yle anlat\u0131yor: \u201cAkustik meta-malzemeler, normal malzemelerdir; plastik, ka\u011f\u0131t, ah\u015fap ya da kau\u00e7uk gibi. Ama \u00fczerlerinde \u00f6yle bir m\u00fchendislik yap\u0131lm\u0131\u015ft\u0131r ki, i\u00e7sel geometrileri ge\u00e7en sesi \u015fekillendirir. Akustik lens fikri 1960\u2019lardan beri konu\u015fuluyordu ve ultrason (ultra-ses) uygulamalar i\u00e7in akustik hologramlar belirmeye ba\u015flam\u0131\u015ft\u0131. Ama bu, \u0131\u015f\u0131k i\u00e7in kullan\u0131lanlara benzeyen pratik boyutlarda lensleri olan ses sistemlerinin ilk ara\u015ft\u0131r\u0131lmas\u0131.\u201d VARI-SOUND ad\u0131 verilen teknolojiyi geli\u015ftiren ekip, konferans sunumlar\u0131 s\u0131ras\u0131nda ses i\u00e7in varifokal zum objektifi olan ilk dinamik metamalzeme cihaz\u0131 da g\u00f6sterdi. Ayr\u0131ca \u00e7al\u0131\u015fma kapsam\u0131nda, standart bir hoparl\u00f6rden, y\u00f6nelimsel demet h\u00e2linde ses iletme becerisi olan bir y\u00f6nlendirici (kolimat\u00f6r) yap\u0131ld\u0131\u011f\u0131 da belirtildi. Sinema salonlar\u0131nda \u015fu anda kullan\u0131lan \u201c\u00e7evreleyen\u201d ses sistemlerinde, salonun farkl\u0131 yerlerindeki ses kalitesi farkl\u0131 olur. Ancak yeni teknoloji sayesinde, her noktada oturan dinleyici y\u00fcksek kalitede ses alabilecek. VARI-SOUND, akustik meta-malzemelerle ses i\u00e7in optik cihazlar\u0131n e\u015fde\u011ferini tasarlayan bir y\u00f6ntem. Ekibin katk\u0131lar\u0131 \u015f\u00f6yle say\u0131labilir: (a) Kompakt yani k\u00fc\u00e7\u00fck boyutlu akustik lenslerin nas\u0131l tasarlanaca\u011f\u0131; (b) standart bir hoparl\u00f6r\u00fcn y\u00f6nelimsel hoparl\u00f6re nas\u0131l d\u00f6n\u00fc\u015ft\u00fcr\u00fclece\u011fi; (c) zumlu objektifin e\u015fde\u011feri olan ayarlanabilir odakl\u0131 bir akustik merce\u011fin nas\u0131l yap\u0131labilece\u011fi. Y\u00f6nlendiricinin etkisi (d) ve (e) g\u00f6rsellerinde g\u00f6r\u00fcl\u00fcyor. Yeni teknoloji cam, ah\u015fap ve 3D yaz\u0131c\u0131 plasti\u011fi gibi bildik malzemeleri al\u0131p, dalgalar\u0131 al\u0131\u015f\u0131lmad\u0131k yollarla manip\u00fcle etmek, y\u00f6nlendirmek ve kontrol etmek i\u00e7in \u00fczerlerinde m\u00fchendislik yap\u0131yor ve b\u00f6ylelikle meta-y\u00fczeylerin ses i\u00e7in yak\u0131nsak mercek gibi davranmas\u0131n\u0131 sa\u011flayabiliyor. Akustik bir teleskop yaratmak s\u00f6z konusu oldu\u011funda, akustik ileti g\u00f6ndermek ya da almak i\u00e7in kalabal\u0131k bir ortamdaki tek bir ki\u015fiye zum yap\u0131labiliyor; yani yanyana duran ki\u015filerden sadece birinin duyabilece\u011fi \u015fekilde hoparl\u00f6rden ses \u00e7\u0131k\u0131\u015f\u0131 sa\u011flanabiliyor. Ayn\u0131 teknikle, bir makinenin hangi noktas\u0131ndan ses geldi\u011fini tam olarak bulma ve kolayca ar\u0131za tespiti yapma olana\u011f\u0131 da olabilir.", "tags": ["akustik", "meta-malzeme"]},
{"source": "bilimfili.com", "url": "https://bilimfili.com/bitki-benzeri-robot-plantoid-calismalari-ilerliyor/", "category": "teknoloji", "date": "11 May\u0131s 2019", "title": "Bitki Benzeri Robot Plantoid \u00c7al\u0131\u015fmalar\u0131 \u0130lerliyor", "content": "Robotlar \u015fimdiye dek genellikle insanlardan ve di\u011fer hayvanlardan esinlenerek tasarlan\u0131yordu ama art\u0131k bitkilerden de esinlenilmeye ba\u015flan\u0131yor. Ekip lideri Barbara Mazzolai ve \u00e7al\u0131\u015fma arkada\u015flar\u0131n\u0131n \u00fczerinde \u00e7al\u0131\u015ft\u0131\u011f\u0131, ak\u0131ll\u0131 sens\u00f6rlerle \u00e7evreyi ara\u015ft\u0131ran ve hareket eden bitki benzeri b\u00f6yle robotlara plantoid ad\u0131 veriliyor. Bu genel terimin yan\u0131 s\u0131ra, sanat\u0131 kullanarak Blokzinciri\u2019nin b\u00fct\u00fcn\u00fcyle ba\u011f\u0131ms\u0131z ve kendine yeten otonom varl\u0131klar yaratma yetisini vurgulayan bir \u00f6rnek olan Plantoid var (Plantoid kapsam\u0131nda yap\u0131lan metal bitki modelleri, insanlardan bitcoin toplamak i\u00e7in var ve yeterince toplar toplamaz, ba\u011f\u0131ms\u0131z olarak sanat\u00e7\u0131lar i\u015fe almas\u0131na ve kendisinin yeni bir versiyonunu sipari\u015f etmesine, i\u00e7erdi\u011fi kod olanak tan\u0131yor) ama bu yaz\u0131da s\u00f6z\u00fcn\u00fc edece\u011fimiz plantoidler onlar de\u011fil. \u0130talya\u2019n\u0131n Pisa kenti yak\u0131nlar\u0131nda Pontedera\u2019da \u00e7al\u0131\u015fan bilimciler, Toskana\u2019n\u0131n \u00fcz\u00fcm ba\u011flar\u0131ndan ilham alarak, s\u00fcl\u00fckdallar\u0131n davran\u0131\u015f\u0131n\u0131 taklit eden ilk yumu\u015fak robotu geli\u015ftirdi. Yayg\u0131n kullan\u0131lan plastik PET malzemeden yap\u0131lan cihaz, konumunu sa\u011flamla\u015ft\u0131rmak i\u00e7in bir deste\u011fin \u00e7evresine tutunup t\u0131rmanabiliyor; t\u0131pk\u0131 ger\u00e7ek asmalar gibi. Bu plantoid, \u0130talyan Teknoloji Enstit\u00fcs\u00fc\u2019ndeki Mikro-BioRobotik Merkezi\u2019nin uluslararas\u0131 ekibi taraf\u0131ndan \u00fcretilen ikinci robot bitki oldu. Mazzolai ve ekibi, 2015 y\u0131l\u0131nda ilk plantoidi geli\u015ftirmi\u015fti. Cihaz, duyarl\u0131 yapraklar\u0131 ve ak\u0131ll\u0131 k\u00f6kleriyle, g\u00f6zler ve kaslar olmadan tehlikeden ka\u00e7\u0131nma ve besin elde etme gibi bitki \u00f6zelliklerine sahip. Bitki k\u00f6klerinin ucunda \u0131\u015f\u0131\u011f\u0131, nemi, s\u0131cakl\u0131\u011f\u0131 ve besini alg\u0131layan sens\u00f6rler bulunuyor. Toprakta ilerlemek i\u00e7in ise yap\u0131lar\u0131na h\u00fccre ekleyerek b\u00fcy\u00fcmeleri gerekiyor; bu b\u00fcy\u00fcmeyi taklit etmek i\u00e7in plantoid bir 3D yaz\u0131c\u0131 kullan\u0131yor. \u0130leride t\u0131rman\u0131c\u0131 bitkilere benzeyen robotlar \u00fcretilece\u011fini ekleyen Mazzolai, bu \u00e7al\u0131\u015fmalar\u0131n GrowBot projesi kapsam\u0131nda y\u00fcr\u00fct\u00fcld\u00fc\u011f\u00fcn\u00fc belirtiyor. Yer\u00e7ekimine kar\u015f\u0131 ilerlemesi gereken bu robotlar i\u00e7in daha uygun malzemeler \u00fcretmenin \u00f6nemli oldu\u011funu ekliyor. Bunun robotikte bir devrim oldu\u011funu, \u00e7\u00fcnk\u00fc robotun kendi bedenini yap\u0131land\u0131rabildi\u011fini vurguluyor. Plantoidler, toprak i\u00e7in \u00e7evresel izleme ama\u00e7l\u0131 kullan\u0131m\u0131n yan\u0131 s\u0131ra, endoskopi i\u015flemi i\u00e7in esnek, b\u00fcy\u00fcyebilen bir endoskop g\u00f6revi g\u00f6rebilir veya kendini sabitleyip yeni d\u0131\u015f ko\u015fullara uyumlanabilme yetisi sayesinde ba\u015fka gezegenlerin ara\u015ft\u0131r\u0131lmas\u0131nda i\u015fe yarayabilir. Yapay s\u00fcl\u00fckdal, bitkilerdeki su ta\u015f\u0131n\u0131m s\u00fcrecinin ayn\u0131s\u0131 olan fiziksel s\u00fcre\u00e7 yoluyla i\u015fliyor. Robotun alt\u0131nda, elektriksel y\u00fck ta\u015f\u0131yan par\u00e7ac\u0131klar (iyonlar) olan bir s\u0131v\u0131 i\u00e7eren bir polis\u00fclfon t\u00fcp bulunuyor ve bir ozmotik zar gibi davran\u0131yor. Bu t\u00fcp, elektrotlar olarak i\u015f g\u00f6ren karbon fiber kuma\u015f katmanlar\u0131 aras\u0131na k\u0131vr\u0131larak giriyor. \u00dcnite 1,3 voltluk pile ba\u011fland\u0131\u011f\u0131nda, iyonlar esnek bezin y\u00fczeyine \u00e7ekiliyor ve buraya yap\u0131\u015f\u0131yorlar. Hareketli par\u00e7ac\u0131klar s\u0131v\u0131n\u0131n akmas\u0131na ve sonunda s\u00fcl\u00fckdal\u0131n bir sar\u0131m hareketine ba\u015flamas\u0131na neden oluyor. Robot ayr\u0131ca pil s\u00f6k\u00fcld\u00fc\u011f\u00fcnde tam tersi hareket de yapabiliyor. S\u00fcl\u00fckdallar\u0131n \u00e7evreye uyumlanabilme yetisi, robot taraf\u0131ndan taklit edilerek \u00e7ok say\u0131da yeni uygulamaya kap\u0131 aral\u0131yor.", "tags": ["robotlar"]},
{"source": "bilimfili.com", "url": "https://bilimfili.com/kuantum-ilkelerine-dayali-bir-sanal-para-onerildi/", "category": "teknoloji", "date": "11 May\u0131s 2019", "title": "Kuantum \u0130lkelerine Dayal\u0131 Bir Sanal Para \u00d6nerildi", "content": "Cambridge \u00dcniversitesi ara\u015ft\u0131rmac\u0131lar\u0131ndan Adrian Kent, farkl\u0131 konum ve zamanlara varan bilgiye dayanarak kullan\u0131c\u0131lar\u0131n karar vermesini sa\u011flayan yeni bir para \u00e7e\u015fidi \u00f6nerdi. S-money olarak adland\u0131r\u0131lan kuramsal \u00e7er\u00e7evenin kuantum fizi\u011finin g\u00fcc\u00fcnden yararlanarak b\u00fct\u00fcn\u00fcyle g\u00fcvenli, h\u0131zl\u0131 ve esnek bir finansal teknoloji sunabilece\u011fi belirtildi. Ayr\u0131nt\u0131lar Proceedings of the Royal Society A dergisinde yay\u0131mlanan bir makalede payla\u015f\u0131ld\u0131. Uygulamal\u0131 Matematik ve Kuramsal Fizik B\u00f6l\u00fcm\u00fc profes\u00f6rlerinden olan Kent \u015f\u00f6yle anlat\u0131yor: \u201cPara hakk\u0131nda biraz farkl\u0131 bir d\u00fc\u015f\u00fcnce \u015fekli: Elimizde veya banka hesab\u0131nda tuttu\u011fumuz bir \u015fey yerine, para, uzay ve zamandaki bir s\u00fcr\u00fc ba\u015fka noktadan gelen verilere yan\u0131t olarak, uzay ve zamanda belirli bir noktaya varmak i\u00e7in gereksinim duydu\u011funuz bir \u015fey olarak d\u00fc\u015f\u00fcn\u00fclebilir.\u201d Kuramsal olarak S-money, zaman gecikmeleri olmadan evrenin herhangi bir yerinden aktar\u0131m yap\u0131lmas\u0131n\u0131 sa\u011flayabilir. Ara\u015ft\u0131rmac\u0131lar, kuram\u0131n uygulanabilirli\u011fini \u00f6nce daha k\u00fc\u00e7\u00fck \u00f6l\u00e7ekte s\u0131namay\u0131 planl\u0131yor. S-money \u00e7ok h\u0131zl\u0131 hesaplama gerektiriyor ama \u015fu anki bilgisayar teknolojisi ile uyumlu \u00e7al\u0131\u015fmas\u0131 da belki sa\u011flanabilir. Kent\u2019in geli\u015ftirdi\u011fi \u00e7er\u00e7eve, d\u00fcnya \u00e7ap\u0131ndaki anl\u0131k verilere esnek \u015fekilde yan\u0131t veren ve \u201cmateryalize\u201d eden ve b\u00f6ylece optimal yer ve zamanda kullan\u0131labilmelerini sa\u011flayan bir finansal a\u011fdaki \u00e7e\u015fitli noktalar arasndaki ileti\u015fimlerce \u00fcretilen g\u00fcvenli sanal jetonlar olarak d\u00fc\u015f\u00fcn\u00fclebilir. Uzayda belirli yollar\u0131 izleyen, hem fiziksel hem de dijital bildik para \u00e7e\u015fitlerine k\u0131yasla, kullan\u0131c\u0131lar\u0131n olaylara daha h\u0131zl\u0131 yan\u0131t vermesine olanak tan\u0131yor. Jetonlar, a\u011f \u00e7ap\u0131nda kontrol ve do\u011frulama y\u00fcz\u00fcnden gecikme olmaks\u0131z\u0131n g\u00fcvenle al\u0131n\u0131p verilebilirken, \u00e7ifte sat\u0131\u015f riskini de ortadan kald\u0131r\u0131r. Bunu garantilemenin bir yolu, kuantum kuram\u0131n\u0131n g\u00fcc\u00fcnden yararlan\u0131r; yani Einstein\u2019\u0131n \u201chayaletimsi\u201d dedi\u011fi atom-alt\u0131 fizikten. Kullan\u0131c\u0131n\u0131n gizlili\u011fi, g\u00fcvenli \u015fekilde kapat\u0131lm\u0131\u015f bir zarf\u0131n matematiksel versiyonu olan bit taahh\u00fct\u00fc gibi protokollerle sa\u011flan\u0131yor. Veriler A ki\u015fisinden B ki\u015fisine kilitli bir durumda g\u00f6nderiliyor; A ki\u015fisi anahtar sa\u011flamadan da a\u00e7\u0131lam\u0131yor ve anahtar g\u00f6nderiminde de g\u00fcvenlik garantileniyor. Ba\u015fka ara\u015ft\u0131rmac\u0131lar da atom-alt\u0131 \u00f6l\u00e7ekteki par\u00e7ac\u0131klar\u0131n tuhaf davran\u0131\u015flar\u0131na dayanan \u201ckuantum para\u201d i\u00e7in kuramsal \u00e7er\u00e7eveler geli\u015ftirmi\u015fti. Ger\u00e7ek d\u00fcnya aktar\u0131mlar\u0131nda kuantum para bir g\u00fcn ger\u00e7ekten kullan\u0131labilirse de, Kent\u2019e g\u00f6re \u015fu anda kuantum paray\u0131 i\u015fe yarar bir s\u00fcreyle g\u00fcvenli tutmak m\u00fcmk\u00fcn de\u011fil. Kuantum paran\u0131n, kuantum durumlar\u0131n uzun v\u00e2deli depolanmas\u0131n\u0131 gerektirdi\u011fini belirten Kent, bunun \u00e7ok fazla kaynak gerektirece\u011fini ekliyor.", "tags": ["bilgisayar bilimleri", "Blokzinciri", "veri korsanl\u0131\u011f\u0131"]},
{"source": "bilimfili.com", "url": "https://bilimfili.com/nanomaddelerle-gelisen-transistor-teknolojisi/", "category": "teknoloji", "date": "29 A\u011fustos 2015", "title": "Nanomaddelerle Geli\u015fen Transist\u00f6r Teknolojisi", "content": "50 y\u0131ldan fazlad\u0131r, silikon transist\u00f6rler Moore Yasas\u0131\u2019nda* belirtilen yakla\u015f\u0131mlara do\u011fru s\u00fcrekli \u015fekilde \u00e7ekilmektedir ve art\u0131k h\u0131z / g\u00fc\u00e7 kullan\u0131m\u0131n\u0131n temel limitlerine yakla\u015fm\u0131\u015f durumda. Bu limitler g\u00f6z \u00f6n\u00fcne al\u0131nd\u0131\u011f\u0131nda, nanomaddeler, \u00f6n\u00fcm\u00fczdeki y\u0131llarda transist\u00f6rlerin performans\u0131n\u0131 art\u0131rmak ve yeni uygulamalar geli\u015ftirmek i\u00e7in b\u00fcy\u00fck gelecek vaadediyor. Y\u00fcksek performansl\u0131 server\u2019lardan (sunucu), ince-film ekranlar\u0131n arkaplanlar\u0131na kadar her\u015feyde farkl\u0131 bir transist\u00f6r gerekti\u011fi i\u00e7in, yeni madde alternatifleri geli\u015ftik\u00e7e hedef uygulamay\u0131 ve uygulaman\u0131n ihtiyac\u0131n\u0131 anlamak daha b\u00fcy\u00fck bir \u00f6nem kazan\u0131yor. Bu makalede ise, y\u00fcksek performansl\u0131 ve ince-film transist\u00f6rlerin aras\u0131ndaki ayr\u0131m tekrar g\u00f6zden ge\u00e7irilerek bu transist\u00f6rlerde nanomaddelerin kullan\u0131lmas\u0131ndaki faydalar ve zorluklar incelendi. \u00d6zellikle, karbon nanot\u00fcplerindeki, grafen ve benzeri maddelerdeki geli\u015fmeleri incelemek, bu maddelerin y\u00fcksek-performans bilgisayarlarda, ince filmlerde veya tamamen yeni bir teknolojide (esnek ve transparan cihazlar gibi) ihtiya\u00e7 olan transist\u00f6rlerde nas\u0131l kullan\u0131laca\u011f\u0131n\u0131 anlamay\u0131 sa\u011flayacak yeni ara\u015ft\u0131rmalara da y\u00f6n veriyor. G\u00f6r\u00fcnt\u00fc teknolojisinde kullan\u0131lan y\u00fcksek performansl\u0131 silikon transist\u00f6rler ve ince film transist\u00f6rler, temelde minyat\u00fcrizasyon (k\u00fc\u00e7\u00fcltme) i\u015flemi i\u00e7in k\u0131s\u0131tlanm\u0131\u015ft\u0131r. Bu cihazlara nanomaddelerin (karbon nanot\u00fcpleri, grafen ve molibden dis\u00fclfit benzeri iki-boyutlu nanomaddeler) uygulanmas\u0131 bu limitlerin baz\u0131lar\u0131n\u0131n a\u015f\u0131lmas\u0131n\u0131 sa\u011flayabilir. Transist\u00f6rler t\u00fcm zamanlar\u0131n sakl\u0131 kalm\u0131\u015f teknolojileri en iyi \u015fekilde m\u00fcmk\u00fcn k\u0131lan ve bilgisayar, internet, ince mobil ekranlar ve daha bir\u00e7o\u011funun geli\u015ftirilmesini kolayla\u015ft\u0131ran cihazlar\u0131d\u0131r. Onlarca y\u0131ld\u0131r neredeyse her teknolojide transist\u00f6rler i\u00e7in yap\u0131 malzemesi olan silikon, \u015fu g\u00fcnlerde kendi temel s\u0131n\u0131rlar\u0131na ula\u015fmaya ve gelecek transist\u00f6r teknolojileri i\u00e7in uygunlu\u011funu yitirmeye ba\u015flad\u0131. En yeni ekran teknolojileri organik ve \u0131\u015f\u0131k yay\u0131l\u0131m\u0131 yapabilen diyotlar kullanmay\u0131 sa\u011flayacak geli\u015fmeler i\u00e7in y\u00fcz\u00fcn\u00fc hali haz\u0131rda, indiyum galyum \u00e7inko oksit \u2013 IGZO \u2013 gibi metal oksit materyallere \u00e7evirmi\u015f durumda. Ekran arkaplan\u0131\u2019ndan y\u00fcksek-performanl\u0131 mikroi\u015flemcilere kadar de\u011fi\u015fen uygulama alanlar\u0131nda transist\u00f6r teknolojisinin gelece\u011fi i\u00e7in nanomateryaller \u00e7ok b\u00fcy\u00fck bir \u00f6nem ve gelecek vaad ediyor. 15 y\u0131l kadar \u00f6nce, nanomaddeler transist\u00f6r \u00fcretimi i\u00e7in ciddi bir odak noktas\u0131 haline gelmeye ba\u015flad\u0131. Karbon nanot\u00fcpleri \u2013 tek katmanl\u0131 karbon levhas\u0131n\u0131n alt\u0131gen bi\u00e7imde silindirik halde organize oldu\u011fu molek\u00fcller \u2013 bu anlamda dikkati \u00fczerine \u00e7eken ilk malzemelerdi ve faydalar\u0131 geni\u015f bir \u00e7evrede hemen yank\u0131 bulmu\u015ftu. Elektrik ak\u0131m\u0131n\u0131 oda s\u0131cakl\u0131\u011f\u0131nda neredeyse s\u0131f\u0131r diren\u00e7 ile iletme \u00f6zelilkleri, nanot\u00fcplerin elektronikte ilgi oda\u011f\u0131 olmas\u0131n\u0131 a\u00e7\u0131kl\u0131yor. Karbonun allotropu olan Grafen de karbon nanot\u00fcplerinin yaratt\u0131\u011f\u0131 bu ilgiden olumlu anlamda faydaland\u0131. Enerji band\u0131 aral\u0131\u011f\u0131 (bo\u015flu\u011fu) eksikli\u011finden dolay\u0131 grafen transist\u00f6rlerin dijital uygulamalara daha az yatk\u0131n oldu\u011fu g\u00f6r\u00fcld\u00fckten sonra, ilgi grafen benzeri iki boyutlu yap\u0131lara do\u011fru kayd\u0131. \u015eimdi ise, ge\u00e7i\u015f metallerin dikalkojenitleri (dichalcogenides), X-en nanomadde ailesine mensup (silikens, fosforen vb.) gibi malzemeler nanoelektronik ara\u015ft\u0131rmalar\u0131n\u0131n yeni g\u00f6zdesi olmu\u015f durumda. Nanomaddelerin transist\u00f6rlerdeki uygulamalar\u0131 ile ilgili yeni bir bulu\u015f, deney, y\u00f6ntemin yay\u0131mlanmad\u0131\u011f\u0131 bir g\u00fcn de ge\u00e7miyor ve literat\u00fcr herg\u00fcn biraz daha geni\u015fliyor. Bu y\u00fczden hem tamamen yeni bir uygulama alan\u0131 i\u00e7in nanomaddelerin kullan\u0131m \u015feklinin belirlenmesi hem de nanomaddelerdeki geli\u015fmelerin uygun alanlara y\u00f6nlendirilebilmesi i\u00e7in bu literat\u00fcr analizi daha b\u00fcy\u00fck bir \u00f6nem arz ediyor. \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0Tablo 1 \u2013 Y\u00fcksek Performans Transist\u00f6rler ve \u0130nce-film transist\u00f6rler i\u00e7in metrik sistemde say\u0131sal limitler / hedefler DI\u015eBAKI\u015e Her bir nanomaddenin yararlar\u0131 ve prati\u011fi de\u011fi\u015fiklik g\u00f6stermektedir ve her biri transist\u00f6rler i\u00e7in \u00e7ok farkl\u0131 \u015fekillerde kullan\u0131labilmektedir. T\u00fcm ihtimallerin anla\u015f\u0131lmas\u0131 ve transist\u00f6rleri maksimum verimlilikte kullan\u0131labilir hale getirmek i\u00e7in gelecek ara\u015ft\u0131rmalar son derece b\u00fcy\u00fck bir \u00f6nem ta\u015f\u0131yor.  \u00a0 * Moore Yasas\u0131 \u2013 1965 y\u0131l\u0131nda Moore\u2019un yay\u0131mlad\u0131\u011f\u0131 makalede \u201cHer 18 ayda bir t\u00fcmle\u015fik devre \u00fczerine yerle\u015ftirilebilecek bile\u015fen say\u0131s\u0131n\u0131n iki kat\u0131na \u00e7\u0131kaca\u011f\u0131n\u0131, bunun bilgisayarlar\u0131n i\u015flem kapasitelerinde b\u00fcy\u00fck art\u0131\u015flar yarataca\u011f\u0131n\u0131, \u00fcretim maliyetlerinin ise ayn\u0131 kalaca\u011f\u0131n\u0131, hatta d\u00fc\u015fme e\u011filimi g\u00f6sterece\u011fini \u00f6ng\u00f6ren deneysel (ampirik) g\u00f6zlem.\u201d olarak a\u00e7\u0131klanan ve kendi ad\u0131n\u0131 alan yasas\u0131.\n1975 y\u0131l\u0131nda bu \u00f6nermeyi g\u00fcncelleyerek \u201d \u201cmikroi\u015flemciler i\u00e7indeki transist\u00f6r say\u0131s\u0131 her y\u0131l iki kat\u0131na \u00e7\u0131kacakt\u0131r\u201d demi\u015ftir. \u00a0 Referans : DOI :\u00a010.2788/770401", "tags": ["bilgisayar bilimleri", "elektronik", "grafen", "nanoteknoloji"]},
{"source": "bilimfili.com", "url": "https://bilimfili.com/wifi-sinyallerini-duyan-adam/", "category": "teknoloji", "date": "2 Eyl\u00fcl 2015", "title": "Wi-Fi Sinyallerini Duyabilen Adam ve Duydu\u011fu Ses", "content": "Bir bilim yazar\u0131 olan Frank Swain 20\u2019li ya\u015flar\u0131nda duyma yetene\u011fini kaybetmi\u015fti. 2 y\u0131l kadar \u00f6nce uygun i\u015fitme tedavilerini almaya ba\u015flad\u0131 ve o zamandan beri de insano\u011flunun dinleyebilece\u011fi her t\u00fcrl\u00fc sesin limitlerini test etmek \u00fczere say\u0131s\u0131z yeni teknolojiyi deneyimledi. Bununla birlikte kendisi, ge\u00e7ti\u011fimiz hafta \u2018D\u00fcnya\u2019da Wi-Fi sesini ilk duyan adam\u2019 olarak tarihe ge\u00e7ti. Gelin \u00f6nce Swain\u2019in Wi-Fi dalgalar\u0131n\u0131 nas\u0131l duydu\u011funu dinleyelim : Ses sanat\u00e7\u0131s\u0131 Daniel Jones ile birlikte \u00e7al\u0131\u015fan Swain, dijital i\u015fitme cihazlar\u0131n\u0131 g\u00fcc\u00fcn\u00fc cep telefonundan alan bir cihaz geli\u015ftirerek Wi-Fi alanlar\u0131n\u0131n insanlar taraf\u0131ndan i\u015fitilmesini\u00a0sa\u011flamaya \u00e7al\u0131\u015ft\u0131. \u00a0Phantom Terrains ad\u0131n\u0131 verdikleri cihaz, Wi-Fi alanlar\u0131nda bulunan temel bilgilere duyarl\u0131; \u00f6rne\u011fin modemin ad\u0131, sinyal g\u00fcc\u00fc, \u015fifreleme seviyesi, al\u0131c\u0131 cihaza olan uzakl\u0131\u011f\u0131 gibi.. Swain; New Scientist\u2019e verdi\u011fi deme\u00e7te \u2018sinyal g\u00fcc\u00fc, y\u00f6n\u00fc, ismi ve g\u00fcvenlik seviyesinin \u00f6n ve arkaplan katmanlar\u0131 ile birlikte bir m\u00fczikal ak\u0131\u015fa \u00e7evrilebildi\u011fini, uzak sinyallerin klik ve Geiger sayac\u0131ndaki k\u00fc\u00e7\u00fck vurma sesine; a\u011f kimli\u011finin de d\u00f6nen bir melodi olarak m\u0131z\u0131rdanmaya d\u00f6n\u00fc\u015ft\u00fc\u011f\u00fcn\u00fc\u2019\u00a0s\u00f6yl\u00fcyor. Swain ayr\u0131ca\u00a0\u201cBu sesler s\u00fcrekli olarak bir \u00e7ift i\u015fitme cihaz\u0131nda ak\u0131\u015f halinde bulunuyor. \u0130\u015fitme cihazlar\u0131n\u0131n normalde verdikleri output ise ekstra ses katman\u0131n\u0131 par\u00e7alad\u0131\u011f\u0131ndan, bu da benim normal ses alg\u0131m haline geldi. Bu da demek oluyor ki telefonumu yan\u0131mda ta\u015f\u0131d\u0131\u011f\u0131m s\u00fcrece Wi-Fi\u2019yi ses olarak duyabilece\u011fim!\u201d Phantom Terrains teknolojisi yaln\u0131zca tuhaf, D\u00fcnya-d\u0131\u015f\u0131 ve ba\u015ftan beri var olan hatta belki de ilk g\u00fcnden beri duyuyor olduklar\u0131 Wi-Fi sinyallerinin sesini ortaya \u00e7\u0131karmad\u0131, ayn\u0131 zamanda Wi-Fi kullan\u0131m\u0131ndaki yayg\u0131n davran\u0131\u015flarla ilgili bilgi de toplayabiliyor. \u00d6rne\u011fin, Swain; insanlar\u0131n ya\u015fad\u0131klar\u0131 ik\u00e2met alanlar\u0131nda Wi-Fi\u2019nin d\u00fc\u015f\u00fck-g\u00fcvenlikli vericiler\u00a0ile kontrol edildi\u011fini, ticari b\u00f6lgelerde ise karma\u015f\u0131k \u015fifrelenmi\u015f modemlerin daha geni\u015f alana yay\u0131n yapt\u0131klar\u0131n\u0131 duyurdu. Swain cihaz\u0131, g\u00fcney Londra\u2019da Camberwell Green b\u00f6lgesinde gezinirken ve BBC Broadcasting House\u2019tan ge\u00e7erken duydu\u011fu her \u015feyi kaydederek test etti.Dinledi\u011fimiz sesler de bu gezinti s\u0131ras\u0131nda al\u0131nm\u0131\u015f bir kay\u0131da ait. Swain \u015fimdi de \u2018insan\u00fcst\u00fc\u2019 duyma yetene\u011fini nerelere ula\u015ft\u0131rabilece\u011fini anlamaya \u00e7al\u0131\u015f\u0131yor. Ba\u015fka hangi sesleri b\u00f6yle bir sistematik ile d\u00f6n\u00fc\u015ft\u00fcr\u00fcp duyabilece\u011fi hem kendisi hem de bizler i\u00e7in bir merak konusu. \u00a0 Kaynak : NewScientist,\u00a0This man can hear Wi-Fi wherever he goes. Here\u2019s what it sounds like., www.sciencealert.com/this-man-can-hear-wi-fi-wherever-he-goes-here-s-what-it-sounds-like", "tags": ["akustik", "bilgisayar bilimleri", "fizyoloji", "i\u015fitme duyusu"]},
{"source": "bilimfili.com", "url": "https://bilimfili.com/karbondioksidi-karbonmonoksit-ve-oksijene-ceviren-madde/", "category": "teknoloji", "date": "30 A\u011fustos 2015", "title": "Karbondioksiti, Karbonmonoksit ve Oksijene \u00c7eviren Madde", "content": "Lawrence Berkeley National Laboratory ve University of California\u2019dan ara\u015ft\u0131rmac\u0131lar\u0131n olu\u015fturdu\u011fu bir ekip, karbondioksiti karbonmonoksit ve oksijene ay\u0131rabilen g\u00f6zenekli (bo\u015fluklu) bir malzeme geli\u015ftirmeyi ba\u015fard\u0131. \u00a0Science\u00a0dergisinde yay\u0131mlad\u0131kalr\u0131 \u00e7al\u0131\u015fmada, bilimciler malzemeyi nas\u0131l geli\u015ftirdiklerini ve atmosferdeki karbondioksidin bir k\u0131sm\u0131n\u0131 temizlemekte nas\u0131l kullan\u0131labilece\u011fini a\u00e7\u0131klad\u0131lar. Bilim d\u00fcnyas\u0131n\u0131n b\u00fcy\u00fck bir \u00e7o\u011funlu\u011fu taraf\u0131ndan kabul edilen bir \u015fey var ki o da, k\u00fcresel \u0131s\u0131nman\u0131n en az\u0131ndan k\u0131smen sera gazlar\u0131n\u0131n sal\u0131n\u0131m\u0131ndan kaynakland\u0131\u011f\u0131d\u0131r, hatta en \u00f6l\u00fcmc\u00fclleri olarak karbondioksitten. Havaya salmakta oldu\u011fumuz karbondioksidi (CO2) azaltmay\u0131 ba\u015faramad\u0131\u011f\u0131m\u0131zdan, ara\u015ft\u0131rmac\u0131lar \u015fimdi onu geri d\u00f6n\u00fc\u015ft\u00fcrmeye veya atmosferden geri toplayarak bozmaya odaklanm\u0131\u015f durumda. Bildi\u011fimiz gibi, bitkiler CO2\u2019i temizleyebiliyor ancak ne var ki, bu s\u00fcre\u00e7 \u00e7ok yava\u015f ve mevcut CO2 sal\u0131n\u0131m\u0131n\u0131\u00a0kar\u015f\u0131layacak kadar \u00e7ok fazla bitki \u00f6rt\u00fcs\u00fc de mevcut de\u011fil. CO2\u2019yi temizlemenin bir yolu olarak bilim insanlar\u0131 porfirinler (porphyrins) \u00fczerinde \u00e7al\u0131\u015fmalara yo\u011funluk verdi. Porfirinler, halka \u015feklinde ve merkezlerinde kobalt bulunan molek\u00fcllerdir. \u0130ki elektrot \u00a0\u2013 bir elektrolit ve \u00e7\u00f6z\u00fcnm\u00fc\u015f CO2 \u2013 i\u00e7eren \u00e7\u00f6zeltilere eklendi\u011finde, porfirinler negatif enerji y\u00fckl\u00fc elektrolit taraf\u0131ndan \u00e7ekiliyor ve CO2\u2019ye elektron ta\u015f\u0131nmas\u0131n\u0131 sa\u011flayarak karbonmonoksit ve oksijene ay\u0131r\u0131yorlar. Bu noktada \u00e7\u00f6zeltilerin zamanla kontamine olmas\u0131 (kirlenmesi) ve porfirinlerin etkilerinin zamanla azalmas\u0131 gibi sorunlar ortaya \u00e7\u0131kmakta. Mevcut yeni \u00e7al\u0131\u015fmada, ara\u015ft\u0131rmac\u0131lar bu soruna bir \u00e7\u00f6z\u00fcm geli\u015ftirdi ve COF (covalent organic framework ) ad\u0131 verilen kovalent organik kafes\u2019i geli\u015ftirdi. Bu malzeme porfirinlerin birbirine bir a\u011f yap\u0131s\u0131 olu\u015fturacak \u015fekilde tutunmas\u0131 ile olu\u015fuyor ve elektri\u011fi de iletebiliyor. \u00a0CO2 bu \u00f6rg\u00fc yap\u0131s\u0131n\u0131n i\u00e7inden ge\u00e7erken malzemeden ge\u00e7mekte olan k\u00fc\u00e7\u00fck bir ak\u0131m taraf\u0131ndan oksijen ve karbonmonokside ayr\u0131l\u0131yor. Ara\u015ft\u0131rma ekibi, geli\u015ftirdikleri kafesin yaln\u0131zca porfirinden olu\u015ftu\u011fu zaman \u00e7ok daha iyi \u00e7al\u0131\u015ft\u0131\u011f\u0131n\u0131, aralardaki bo\u015fluklar\u0131n \u00e7ok geni\u015flemesinden dolay\u0131 bak\u0131r ile zenginle\u015ftirilebildi\u011fini ve bu durumda performans\u0131n\u0131n daha da iyi oldu\u011funu ke\u015ffetti. Bu durumda son \u00fcr\u00fcn, sadece porfirin kullan\u0131lan kafesten de 60 kat daha verimli \u00e7al\u0131\u015ft\u0131 ve i\u00e7eride dola\u015fan elektronlar\u0131n neredeyse y\u00fczde 90\u2019\u0131 karbondioksidi par\u00e7alamakta kullan\u0131ld\u0131. Ara\u015ft\u0131rmay\u0131 en ilgi \u00e7ekici hale getiren durum ise \u015fu : bir saatte ayr\u0131\u015ft\u0131r\u0131lan 240,000 CO2 molek\u00fcl\u00fc ile bu i\u015flem gelmi\u015f ge\u00e7mi\u015f en ba\u015far\u0131l\u0131 karbondioksit ayr\u0131\u015ft\u0131r\u0131c\u0131 i\u015flem olarak kay\u0131tlara ge\u00e7ti bile. Ara\u015ft\u0131rmac\u0131lar \u00f6zellikle bu maddenin, ortaya \u00e7\u0131kard\u0131\u011f\u0131 karbonmonoksit ile hidrojeni kombine ederek bir enerji kayna\u011f\u0131 olarak da kullan\u0131labilece\u011fine dikkat \u00e7ekiyor. \u00a0 Referans :\u00a0Covalent organic frameworks comprising cobalt porphyrins for catalytic CO2 reduction in water, Science DOI: 10.1126/science.aac8343", "tags": ["geri d\u00f6n\u00fc\u015f\u00fcm", "iklim", "malzeme bilimi", "sera gazlar\u0131"]},
{"source": "bilimfili.com", "url": "https://bilimfili.com/bilim-insanlari-yuzde-99-7-oraninda-ses-yalitimi-yapabilen-bir-sistem-gelistirdi/", "category": "teknoloji", "date": "18 Eyl\u00fcl 2015", "title": "Bilim \u0130nsanlar\u0131\u00a0%99. 7 Oran\u0131nda Ses Yal\u0131t\u0131m\u0131 Yapabilen Bir Sistem Geli\u015ftirdi", "content": "Daha \u00f6nce bu tip bir ses yal\u0131t\u0131m\u0131 \u00e7al\u0131\u015fmas\u0131 \u00fczerinde d\u00fc\u015f\u00fcnme \u015fans\u0131n\u0131z oldu mu ? \u015eayet olmad\u0131ysa, Hong Kong \u00dcniversitesi Bilim ve Teknoloji B\u00f6l\u00fcm\u00fc ara\u015ft\u0131rmac\u0131lar\u0131 b\u00f6yle bir sistem i\u00e7in kollar\u0131 s\u0131vad\u0131 ve k\u0131sa bir zaman diliminde belirli bir ortamda bulunan t\u00fcm sesleri % 99.7 oran\u0131nda yal\u0131tma \u00f6zelli\u011fine sahip bir sistem geli\u015ftirmeyi ba\u015fard\u0131lar. G\u00fcn\u00fcm\u00fczde pek \u00e7ok ses yal\u0131t\u0131m sisteminde, g\u00fcr\u00fclt\u00fcy\u00fc azaltmak i\u00e7in sonik izolat\u00f6rler kullan\u0131l\u0131r. Bu sistemlerde bulunan materyaller, daha \u00e7ok k\u00fc\u00e7\u00fck frekans aral\u0131\u011f\u0131na sahip sesleri absorbe ederler. Farkl\u0131 izolat\u00f6rleri bir cihaz i\u00e7inde birle\u015ftirmek daha b\u00fcy\u00fck frekans aral\u0131\u011f\u0131na sahip sesleri absorbe edebilir fakat t\u00fcm frekanslar\u0131 absorbe edebilme \u00f6zelli\u011fine sahip b\u00f6ylesi bir cihaz geli\u015ftirmek zordur. Ayr\u0131ca b\u00f6yle bir cihaz\u0131n olduk\u00e7a b\u00fcy\u00fck ve kompleks olaca\u011f\u0131, ilave olarak ses izolasyonu hususunda kar\u015f\u0131m\u0131za yine bir limit \u00e7\u0131karaca\u011f\u0131 da tahmin edilebilir bir durumdur. Buna kar\u015f\u0131l\u0131k, geli\u015ftirilen yeni teknik bir \u00e7if rezonat\u00f6r* kullan\u0131yor. Bu teknikle birlikte, yeni cihaz\u0131m\u0131z basit bir tabaka i\u00e7eriyor ve her t\u00fcrl\u00fc ses aral\u0131\u011f\u0131nda do\u011fal olarak titre\u015febilen bir \u00f6zelli\u011fe g\u00f6re dizayn edildi. ( Bilindi\u011fi \u00fczere her nesne, i\u00e7erdi\u011fi fiziksel ve maddesel\u00a0 \u00f6zelliklerin i\u015flevine ba\u011fl\u0131 olarak do\u011fal bir ses frekans\u0131na sahiptir. ) Bu\u00a0 cihazda bulunan rezonat\u00f6rlerden biri sesleri b\u00fcy\u00fck \u00f6l\u00e7\u00fcde s\u0131f\u0131rlar. Bu rezonat\u00f6r sesin do\u011fal frekans\u0131n\u0131, ba\u011fl\u0131 oldu\u011fu nesneninkine g\u00f6re ayarlayarak sesin yay\u0131laca\u011f\u0131 bir g\u00fczergah sa\u011flar. Fakat en sessiz anlarda, emici rezenat\u00f6r bile kendi frekans\u0131nda \u00e7e\u015fitli sesleri da\u011f\u0131tabilir. Bu noktada devreye ikinci rezonat\u00f6r girer. \u0130lk rezonat\u00f6r\u00fcn \u00fcretebilece\u011fi herhangi bir g\u00fcr\u00fclt\u00fcy\u00fc dengeleyen y\u0131k\u0131c\u0131 bir m\u00fcdahale \u00fcretmek ve b\u00f6ylece ilk rezonat\u00f6r\u00fcn ses frekans\u0131n\u0131n e\u015fle\u015ftirilmesi i\u00e7in\u00a0 ayarlanan ikinci bir rezonat\u00f6r kullan\u0131labilir. Ve bu \u015fekilde, her iki rezonat\u00f6r kendilerine isabet eden t\u00fcm seslerin %99.7\u2019sini absorbe edebilirler. *Rezonat\u00f6r : Belli bir frekansta titre\u015fen ya da rezonans yapan, dolay\u0131s\u0131yla belirli frekanslardaki dalgalar\u0131 iletmeye ya da g\u00fc\u00e7lendirmeye yarayan mekanik veya elektriksel ayg\u0131t. \u00a0 Kaynak: \u00a0Appl. Phys. Lett.\u00a0107, 104104\u00a0(2015);\u00a0http://dx.doi.org/10.1063/1.4930944", "tags": ["akustik"]},
{"source": "bilimfili.com", "url": "https://bilimfili.com/internet-tum-dunyaya-nasil-yayiliyor/", "category": "teknoloji", "date": "8 Eyl\u00fcl 2015", "title": "\u0130nternet T\u00fcm D\u00fcnya\u2019ya Nas\u0131l Yay\u0131l\u0131yor?", "content": "Hi\u00e7 internetin b\u00fct\u00fcn d\u00fcnyaya nas\u0131l ula\u015ft\u0131\u011f\u0131n\u0131 merak ettiniz mi? Wi-Fi\u2019nin icad\u0131 sayesinde art\u0131k sadece birka\u00e7\u0131m\u0131z internete kablo arac\u0131l\u0131\u011f\u0131yla ba\u011flan\u0131yor. Ancak biz kablosuz ba\u011flanabilsek de, d\u00fcnyan\u0131n her yerine ula\u015fan internetin yay\u0131lma arac\u0131 hala kablolar. Bu kablolar\u0131n \u00e7o\u011funlu\u011fu ise denizin alt\u0131nda bulunuyor. Denizin alt\u0131ndaki bu kablo a\u011f\u0131 885,000 km uzunlu\u011funda. Bu uzunluk, D\u00fcnya\u2019y\u0131 22 kere \u00e7evrelemek i\u00e7in yeterli. Bu a\u011flar, Business Insider\u2019daki ara\u015ft\u0131rmaya g\u00f6re, t\u00fcm d\u00fcnyadaki en iyi pasta tariflerinden d\u00fcnya borsalar\u0131ndaki son ticari hareketlere kadar \u00e7ok geni\u015f bir yelpazede, uluslararas\u0131 verilerin %99\u2019unu olu\u015fturuyor. A\u015fa\u011f\u0131daki videoda denizin alt\u0131ndaki internet d\u00fcnyas\u0131 \u00e7ok daha ayr\u0131nt\u0131l\u0131 bir \u015fekilde g\u00f6steriliyor. Videoda yer alan baz\u0131 \u00f6nemli bilgiler \u015fu \u015fekilde:  Kaynak: \u201cThis Animation Shows You Exactly How Many Internet Cables Are Under The Ocean,\u201c http://www.iflscience.com/technology/there-enough-internet-cable-under-sea-circle-earth-22-times", "tags": ["bilgisayar bilimleri"]},
{"source": "bilimfili.com", "url": "https://bilimfili.com/bluetoothu-unutun-yeni-wireless-teknolojisi-veri-aktariminda-vucudunuzu-kullaniyor/", "category": "teknoloji", "date": "6 Eyl\u00fcl 2015", "title": "Bluetooth\u2019u Unutun, Yeni Wireless Teknolojisi Veri Aktar\u0131m\u0131nda V\u00fccudunuzu Kullan\u0131yor!", "content": "Bluetooth teknolojisi hayat\u0131m\u0131za b\u00fcy\u00fck bir yenilik katt\u0131. G\u00fcndelik ya\u015fant\u0131m\u0131z\u0131n hemen hemen\u00a0her yerine bluetoothu yerle\u015ftirmi\u015f durumday\u0131z; spor s\u0131ras\u0131nda iz s\u00fcrmeden, ak\u0131ll\u0131 saatlere, kulakl\u0131k setlerine kadar, akl\u0131n\u0131za ne gelirse. Fakat ya bunun en iyi teknoloji olmad\u0131\u011f\u0131n\u0131 s\u00f6yleseydik? Amerika\u2019daki University of California\u2019dan ara\u015ft\u0131rmac\u0131lar \u00a0yeni bir kablosuz ileti\u015fim tekni\u011finin varl\u0131\u011f\u0131n\u0131 g\u00f6stermek i\u00e7in; cihazlar aras\u0131nda veri aktar\u0131m\u0131n\u0131 ger\u00e7ekle\u015ftirmeye yard\u0131mc\u0131 olabilecek insan v\u00fccudunu kullanan bir wireless teknolojisinin prototipini geli\u015ftirdiler. Ara\u015ft\u0131rmac\u0131lar; bu yeni methoda \u201cmanyetik alan insan v\u00fccudu ileti\u015fimi\u201d ismini verdiler. Bu teknik; giyilebilir elektronik cihazlar aras\u0131nda manyetik enerjinin ta\u015f\u0131n\u0131m\u0131n\u0131 sa\u011flamada bir ayg\u0131t olarak insan v\u00fccudunu kullan\u0131yor. Sistemin i\u015fe yaramas\u0131 ve v\u00fccut arac\u0131l\u0131\u011f\u0131yla manyetik alanlar yayabilmek i\u00e7in; giyilebilir cihazlar\u0131n dairesel olmas\u0131 gerekir (kapak g\u00f6rselinde g\u00f6r\u00fcld\u00fc\u011f\u00fc gibi), yani, fitness bantlar\u0131, ak\u0131ll\u0131 saatler, kafa bantlar\u0131 ya da kemerler gibi. Peki buna neden ihtiyac\u0131m\u0131z olsun ki? Tekni\u011fin en \u00f6nemli faydas\u0131 d\u00fc\u015f\u00fck miktarda g\u00fc\u00e7 t\u00fcketimi sunmas\u0131.\u00a0V\u00fccuda tak\u0131lan Bluetooth cihazlar\u0131 veri aktar\u0131m\u0131n\u0131 radyo sinyalleri ile sa\u011flarken, bu sinyalleri olu\u015fturan elektromanyetik \u0131\u015f\u0131ma v\u00fccudunuz taraf\u0131ndan engellenir. Evet, veri aktar\u0131m\u0131nda v\u00fccudumuz engeller olu\u015fturarak yoldan kayba sebep oluyor ve bu durum ancak cihaz\u0131n g\u00fcc\u00fcn\u00fcn art\u0131r\u0131lmas\u0131yla a\u015f\u0131labiliyor. Sonu\u00e7 olarak; onlar\u0131 v\u00fccudumuza takt\u0131\u011f\u0131m\u0131zda Bluetooth cihazlar\u0131 g\u00fc\u00e7 a\u00e7\u0131s\u0131ndan \u00e7ok etkin de\u011fildir. Bunu kendiniz de farketmi\u015fsinizdir, \u00e7\u00fcnk\u00fc v\u00fccudumuza takt\u0131\u011f\u0131m\u0131z Bluetooh cihazlar genellikle \u00e7ok k\u00fc\u00e7\u00fck ve hafif ayg\u0131tlard\u0131r ve bu da demek oluyor ki \u00e7ok k\u00fc\u00e7\u00fck g\u00fc\u00e7 kaynaklar\u0131na\u00a0sahiptirler. Ancak do\u011frudan manyetik alanlar arac\u0131l\u0131\u011f\u0131yla v\u00fccudumuz yoluyla veri g\u00f6ndererek, yol kayb\u0131 b\u00fcy\u00fck oranda d\u00fc\u015f\u00fcr\u00fclebilir. Ara\u015ft\u0131rmac\u0131lar; manyetik alan insan v\u00fccudu ileti\u015fimi kullanarak yol olu\u015fan yol kayb\u0131n\u0131n; Bluetooth radyo sinyallerini kullanmaktan 10 milyon kat daha az oldu\u011funu s\u00f6yl\u00fcyorlar. Makalenin yazarlar\u0131ndan Patrick Mercier; bu tekni\u011fin daha az g\u00fc\u00e7 gerektiren giyilebilir (tak\u0131labilir) cihazlar olu\u015fturmay\u0131 m\u00fcmk\u00fcn k\u0131laca\u011f\u0131n\u0131 s\u00f6yl\u00fcyor. E\u011fer v\u00fccudunuz arac\u0131l\u0131\u011f\u0131yla manyetik enerji g\u00f6ndermenin iyi bir fikir olup olmad\u0131\u011f\u0131n\u0131 merak ediyorsan\u0131z, ara\u015ft\u0131rmac\u0131lar bunun endi\u015fe edilebilecek hi\u00e7bir yan\u0131n\u0131n olmad\u0131\u011f\u0131n\u0131 s\u00f6yl\u00fcyorlar. Giyilebilir cihazlardaki ultra-d\u00fc\u015f\u00fck g\u00fc\u00e7 gerektiren ileti\u015fim sistemlerinin MRI taray\u0131c\u0131lar\u0131 ve nakledilmi\u015f wireless cihazlar\u0131ndan \u00e7ok daha d\u00fc\u015f\u00fck bir g\u00fc\u00e7 ile ve biyolojik dokuya herhangi bir zarar vermeden sinyal g\u00f6nderece\u011fini belirtiyorlar. Tekni\u011fin bir ba\u015fka avantaj\u0131 ise g\u00fcvenlik. Birka\u00e7 metreye kadar geni\u015f bir \u00e7apta veri aktar\u0131m\u0131 yapan Bluetooth cihazlar\u0131 ile kar\u015f\u0131la\u015ft\u0131r\u0131ld\u0131\u011f\u0131nda, manyetik alan insan v\u00fccudu ileti\u015fimi; sinyaller b\u00fcy\u00fck oranda v\u00fccudunuz i\u00e7erisinde oldu\u011fundan herhangi bir dijital gizli dinlemeyi de engelliyor. Ara\u015ft\u0131rmac\u0131lar; bilginin ya v\u00fccudunuz i\u00e7erisinde sakland\u0131\u011f\u0131n\u0131\u00a0ya da bir ki\u015fiden bir ba\u015fkas\u0131na g\u00f6nderilebilece\u011fini s\u00f6yl\u00fcyorlar. \u00d6te yandan y\u00f6ntem;\u00a0ki\u015fiselle\u015ftirilmi\u015f uygulamalar \u2013\u00f6rne\u011fin; hoparl\u00f6r ya da bir bilgisayar\u2013 i\u00e7in giyilebilir cihazlar arac\u0131l\u0131\u011f\u0131yla veri g\u00f6nderimine pek uygun olmasa da, baz\u0131 insanlar bu s\u0131n\u0131rl\u0131l\u0131\u011f\u0131 olumlu bulabilir. Makalenin yazarlar\u0131ndan Jiwoong Park: \u201cSa\u011fl\u0131\u011f\u0131n\u0131zla ilgili veri transferi yapmak i\u00e7in giyilebilir cihazlar kulland\u0131\u011f\u0131n\u0131zda, bu durumda gizlilik olduk\u00e7a istenilen bir durumdur\u201d diyor. Ara\u015ft\u0131rmac\u0131lar \u00e7al\u0131\u015fmalar\u0131n\u0131n sunumunu; \u0130talya\u2019da T\u0131p ve Biyolojide IEEE M\u00fchendislik Toplulu\u011funun 37. Uluslararas\u0131 Konferans\u0131nda (37th Annual International Conference of the IEEE Engineering in Medicine and Biology Society) ger\u00e7ekle\u015ftirdiler.", "tags": ["bilgisayar bilimleri", "giyilebilir teknoloji"]},
{"source": "bilimfili.com", "url": "https://bilimfili.com/robot-turlerinin-kokeni/", "category": "teknoloji", "date": "10 Eyl\u00fcl 2015", "title": "Robot T\u00fcrlerinin K\u00f6keni", "content": "Do\u011fal se\u00e7ilim yoluyla evrilme s\u00fcrecinin benzerinin robotlarda da i\u015fe yarayabilece\u011fi ara\u015ft\u0131rmac\u0131lar taraf\u0131ndan g\u00f6zlemlendi. Tasar\u0131m yapabilen bir \u201canne\u201d robot yap\u0131land\u0131ran bilimciler, anne robotun kendi \u201c\u00e7ocuk\u201clar\u0131n\u0131n dizayn ve in\u015fas\u0131n\u0131 yapt\u0131ktan sonra onlar\u0131 test ederek, elde etti\u011fi sonu\u00e7lar\u0131 bir sonraki neslin performans\u0131n\u0131 y\u00fckseltmek i\u00e7in kullanabilmesini sa\u011flad\u0131. T\u00fcm bu s\u00fcre\u00e7te anne robotun destek ald\u0131\u011f\u0131 ne bir bilgisayar sim\u00fclasyonu ne de herhangi bir insan katk\u0131s\u0131 olmad\u0131\u011f\u0131n\u0131 vurgulayal\u0131m. Cambridge \u00dcniversitesi ara\u015ft\u0131rmac\u0131lar\u0131n\u0131n elinden \u00e7\u0131kan anne robot, b\u00fct\u00fcn\u00fcyle ba\u011f\u0131ms\u0131z olarak \u00e7ocuklar\u0131n\u0131 yap\u0131land\u0131r\u0131p hangisinin en iyisi oldu\u011funu s\u0131nayabiliyor. Elde etti\u011fi sonu\u00e7lara bakarak hangi \u00f6zelliklerin tercih edilece\u011fini, hangilerininse elenmesi gerekti\u011fini kararla\u015ft\u0131ran anne, bir sonraki nesil \u00e7ocuklar\u0131nda i\u015fe yarar \u00f6zellikleri artt\u0131r\u0131yor. Ba\u015flang\u0131\u00e7 komutunun ard\u0131ndan hi\u00e7bir d\u0131\u015fsal katk\u0131 olmadan i\u015fleyen anne robot, hareket edebilen bir robot yap\u0131land\u0131rma komutunu ger\u00e7ekle\u015ftirmek i\u00e7in i\u00e7lerinde k\u00fc\u00e7\u00fck motorlar bulunan ve say\u0131lar\u0131 1 ile 5 aras\u0131nda de\u011fi\u015fen plastik k\u00fcpler kullanarak \u00e7ocuklar\u0131n\u0131 yaratm\u0131\u015f. Be\u015f ayr\u0131 deneyin her birinde anne robot 10 nesil \u00e7ocuk tasarlam\u0131\u015f, in\u015fa etmi\u015f ve s\u0131nam\u0131\u015f. Her nesilde, \u00f6nceki nesillerden elde etti\u011fi test sonu\u00e7lar\u0131n\u0131 kullanarak tasar\u0131mlar\u0131n\u0131 iyile\u015ftirmi\u015f. PLOS One dergisinde yay\u0131mlanan ara\u015ft\u0131rma sonu\u00e7lar\u0131na g\u00f6re tercih edilesi \u00f6zellikleri nesilden nesile aktar\u0131rken, i\u015fe yaramaz \u00f6zellikleri kullanmamay\u0131 se\u00e7mi\u015f. B\u00f6ylelikle son nesle ait en iyi uyumlanm\u0131\u015f bireylerin, verilen bir g\u00f6revi ilk nesil bireylerden iki kat h\u0131zl\u0131 bir bi\u00e7imde ger\u00e7ekle\u015ftirdi\u011fi g\u00f6r\u00fclm\u00fc\u015f. \u201cDo\u011fal se\u00e7ilim temelde \u00fcreme, de\u011ferlendirme, \u00fcreme, de\u011ferlendirme bi\u00e7iminde s\u00fcrer,\u201d diyor Cambridge \u00dcniversitesi M\u00fchendislik B\u00f6l\u00fcm\u00fc\u2019\u00fcnden ekip lideri Dr. Fumiya Iida. ETH Z\u00fcrih\u2019ten ara\u015ft\u0131rmac\u0131larla ortakla\u015fa \u00e7al\u0131\u015fan Iida \u015funu ekliyor: \u201cBu robotun yapt\u0131\u011f\u0131 \u015fey de \u00f6z\u00fcnde ayn\u0131s\u0131. T\u00fcrlerin geli\u015fimini ve \u00e7e\u015fitleni\u015fini ger\u00e7ekten de izleyebiliyoruz.\u201d\nHer robot \u00e7ocuk i\u00e7in, 1 ile 5 farkl\u0131 genin kombinasyonlar\u0131ndan olu\u015fan benzersiz bir \u201cgenom\u201d bulunuyor. Bu genom \u00e7ocu\u011fun \u00e7ocu\u011fun \u015fekline, yap\u0131s\u0131na ve motor komutlar\u0131na ili\u015fkin t\u00fcm bilgiyi i\u00e7eriyor. Do\u011fada oldu\u011fu gibi, robotlarda da evrim \u201cmutasyon\u201d ile ger\u00e7ekle\u015fiyor. Ya bir genin bile\u015fenlerinde de\u011fi\u015fiklik oluyor ya da gen eklenmesi-\u00e7\u0131kar\u0131lmas\u0131 i\u015flemleri ve \u201c\u00e7aprazlama\u201d yani farkl\u0131 bireylerdeki genlerin bir araya getirilmesi ile yap\u0131l\u0131yor. Annenin hangi \u00e7ocu\u011fun en iyi uyumlanm\u0131\u015f oldu\u011funu anlayabilmesi i\u00e7in , her bir \u00e7ocu\u011fun belirli bir s\u00fcre i\u00e7inde ba\u015flang\u0131\u00e7 konumundan ne kadar ilerleyebildi\u011fi \u00f6l\u00e7\u00fcl\u00fcyor. Her nesildeki en ba\u015far\u0131l\u0131 bireylerin yeteneklerini korumalar\u0131 i\u00e7in bir sonraki nesle de\u011fi\u015fmeden aktar\u0131lmalar\u0131 sa\u011flan\u0131yor. Daha az ba\u015far\u0131l\u0131 \u00e7ocuklar ise mutasyona ve \u00e7aprazlamaya maruz b\u0131rak\u0131l\u0131yor. \u201cBiyolojinin en b\u00fcy\u00fck sorular\u0131ndan biri zekan\u0131n nas\u0131l ortaya \u00e7\u0131kt\u0131\u011f\u0131 ile ilgili. Bu gizemi \u00e7\u00f6zmek i\u00e7in roboti\u011fi kullan\u0131yoruz,\u201d diyor Iida. \u201cRobotlar\u0131n belli g\u00f6revleri s\u00fcrekli tekrarlad\u0131klar\u0131n\u0131 d\u00fc\u015f\u00fcn\u00fcr\u00fcz. Tipik olarak b\u00fcy\u00fck \u00f6l\u00e7ekli \u00fcretim i\u00e7in tasarlan\u0131rlar ama biz yenilikler geli\u015ftirebilen yarat\u0131c\u0131 robotlar g\u00f6rmek istiyoruz,\u201d \u015feklinde devam ediyor. Do\u011fada organizmalar fiziksel karakteristiklerini zaman i\u00e7inde \u00e7evrelerine uyumlu duruma getirirler. Ancak makine adaptasyonu o \u015fekilde olmuyor. Evrimsel robotik geli\u015fmekte olan bir \u00e7al\u0131\u015fma alan\u0131 ve insanlar i\u015fe kar\u0131\u015fmadan otonom robotlar\u0131n yarat\u0131lmas\u0131na olanak tan\u0131yor. Ara\u015ft\u0131rmac\u0131lar her ne kadar bilgisayar sim\u00fclasyonlar\u0131 ile milyonlarca olas\u0131 \u00e7\u00f6z\u00fcm s\u0131nayabilseler de, s\u0131kl\u0131kla (hesaba kat\u0131lamayan parametrelerin de etkisiyle) ger\u00e7eklikle \u00f6rt\u00fc\u015fmeyen sonu\u00e7lara ula\u015fabiliyor.\n\nYapay evrim konusunda \u00e7al\u0131\u015f\u0131rken kullan\u0131lan sim\u00fclasyonlar k\u0131sa s\u00fcrede binlerce, hatta milyonlarca olas\u0131l\u0131k sunsa da, kendi olas\u0131l\u0131klar\u0131n\u0131 \u00fcreten bir robota sahip olmak \u00e7ok daha ba\u015far\u0131l\u0131 \u00e7ocuklar \u00fcretiyor. Bunun tek dezavantaj\u0131 ise ald\u0131\u011f\u0131 zaman. Her bir \u00e7ocu\u011fun tasarlan\u0131p in\u015fa edildikten sonra s\u0131nanmas\u0131 yakla\u015f\u0131k 10 dakika s\u00fcr\u00fcyor. Iida ileride en y\u00fcksek d\u00fczeyde umut vaad eden adaylar\u0131n \u00f6n se\u00e7imi i\u00e7in sim\u00fclasyonlardan yararlanarak, bu s\u00fcreyi k\u0131saltabileceklerini belirtiyor. Bu \u00e7al\u0131\u015fma bize do\u011fadan esinlenilerek roboti\u011fin nas\u0131l geli\u015ftirilebilece\u011fini g\u00f6steriyor. Ayn\u0131 i\u015fi yapmak i\u00e7in \u015fu anda robotlar\u0131n gereksindi\u011fi enerji miktar\u0131, canl\u0131lara gerekenden yakla\u015f\u0131k 100 kat fazla. Iida\u2019n\u0131n laboratuvar\u0131 \u00e7ekirgelerden esinlenilmi\u015f z\u0131playan robotlar ve benzeri do\u011fadan ilham alan tasar\u0131mlarla dolu. \u00d6rne\u011fin, ekibinin geli\u015ftirdi\u011fi \u201cSandalyesiz Sandalye\u201d giyilebilir bir cihaz olup, kullan\u0131c\u0131n\u0131n diz eklemlerini kilitleyerek, sandalyeye ihtiya\u00e7 duymadan herhangi bir yere \u201coturmas\u0131n\u0131\u201d sa\u011fl\u0131yor. Bizim gibi g\u00f6r\u00fcnen, davranan ve d\u00fc\u015f\u00fcnen robotlar yapabilmek i\u00e7in \u00f6n\u00fcm\u00fczde a\u015f\u0131lmas\u0131 gereken uzun bir yol oldu\u011funu vurgulayan Iida, \u00e7al\u0131\u015fmalar\u0131n\u0131n biyolojik baz\u0131 bak\u0131\u015f a\u00e7\u0131lar\u0131n\u0131n m\u00fchendislikte kullan\u0131lmas\u0131na yard\u0131m olabilece\u011fini umuyor. \u00a0 Referans: \u201cMorphological Evolution of Physical Robots through Model-Free Phenotype Development\u201d PLOS One (2015). DOI: 10.1371/journal.pone.0128444  Kaynak: Phys.org, \u201cOn the origin of (robot) species\u201d\n< http://phys.org/news/2015-08-robot-species.html >", "tags": ["do\u011fal se\u00e7ilim", "robotlar", "yapay se\u00e7ilim", "yapay zeka"]},
{"source": "bilimfili.com", "url": "https://bilimfili.com/mikrodalga-firin-nasil-calisir/", "category": "teknoloji", "date": "14 Eyl\u00fcl 2015", "title": "Mikrodalga F\u0131r\u0131n Nas\u0131l \u00c7al\u0131\u015f\u0131r?", "content": "Mikrodalga f\u0131r\u0131nlar, besindeki su molek\u00fcllerini sallamak i\u00e7in \u00f6zel olarak belirlenmi\u015f bir titre\u015fim s\u0131kl\u0131\u011f\u0131ndaki radyo dalgalar\u0131n\u0131 kullan\u0131r. Bu su molek\u00fclleri artan bir \u015fekilde salland\u0131\u011f\u0131 zaman, atomsal seviyede titre\u015fmeye ba\u015flar ve \u0131s\u0131 \u00fcretirler. F\u0131r\u0131ndaki besini pi\u015firen \u015fey asl\u0131nda bu \u0131s\u0131d\u0131r. Besindeki b\u00fct\u00fcn molek\u00fcller ayn\u0131 anda titre\u015fip \u0131s\u0131 \u00fcretti\u011fi i\u00e7in mikrodalga f\u0131r\u0131ndaki besin, \u0131s\u0131n\u0131n besinin d\u0131\u015f y\u00fczeyinden yava\u015f\u00e7a i\u00e7ine do\u011fru seyahat etmesi gerekti\u011fi geleneksel f\u0131r\u0131ndaki besinden daha h\u0131zl\u0131 pi\u015fer. Elektronlar\u0131 h\u0131zland\u0131rarak d\u00f6nd\u00fcren magnetronun yap\u0131s\u0131 Yiyece\u011finizi pi\u015firen ayn\u0131 radyo dalgalar\u0131 plastik, cam ve seramiklerin i\u00e7inden onlara zarar vermeden ge\u00e7er. Bu sayede plastik tabaklar erimez ve camlar patlamaz. Mikrodalga f\u0131r\u0131nlar\u0131 enerji bak\u0131m\u0131ndan \u00e7ok verimli yapan yine bu \u00f6zelliktir; \u00e7\u00fcnk\u00fc sadece besini \u0131s\u0131t\u0131rlar, fazlas\u0131n\u0131 de\u011fil. Di\u011fer taraftan metaller, bu radyo dalgalar\u0131n\u0131 yans\u0131t\u0131rlar. Bu \u00f6zellikleri \u00e7ok zeki bir \u015fekilde mikrodalgan\u0131n duvarlar\u0131nda kullan\u0131lm\u0131\u015ft\u0131r, \u00f6yle ki hi\u00e7bir dalga ka\u00e7\u0131p mutfaktaki birisini pi\u015firmez! Buraya kadar tart\u0131\u015f\u0131lan t\u00fcm dalgalar, magnetron ad\u0131 verilen bir alet i\u00e7inde olu\u015fturulur. Magnetron, elektronlar\u0131 (k\u00fc\u00e7\u00fck negatif y\u00fckl\u00fc par\u00e7ac\u0131klar) iyice \u0131s\u0131nm\u0131\u015f bir kablodan kopar\u0131r ve sonra onlar\u0131 bir bo\u015fluk (ba\u015fka hi\u00e7bir par\u00e7ac\u0131\u011f\u0131n olmad\u0131\u011f\u0131 bir alan) i\u00e7erisinde m\u0131knat\u0131slar kullanarak d\u00f6nd\u00fcr\u00fcr. Bu elektronlar daire \u00e7izerek girdap olu\u015fturduk\u00e7a, besini pi\u015firmesi i\u00e7in f\u0131r\u0131n\u0131n i\u00e7ine g\u00f6nderilen radyo dalgalar\u0131 \u00fcretirler. Mikrodalga f\u0131r\u0131n, asker\u00ee bir radar\u0131n bir \u015fekeri \u0131s\u0131tt\u0131\u011f\u0131n\u0131n fark edilmesiyle ke\u015ffedilmi\u015ftir. Kaynak :\u00a0How does the microwave oven work?, scitech.web.cern.ch/scitech/TopTech/01/MicroWaveOven/microwave_2.shtml", "tags": ["makineler"]},
{"source": "bilimfili.com", "url": "https://bilimfili.com/google-aramalari-salgin-hastalik-olup-olmadigini-belirlemekte-kullanilabilir-mi/", "category": "teknoloji", "date": "17 Eyl\u00fcl 2015", "title": "Google Aramalar\u0131 Salg\u0131n Hastal\u0131k Olup Olmad\u0131\u011f\u0131n\u0131 Belirlemekte Kullan\u0131labilir mi?", "content": "E\u011fer hastal\u0131\u011f\u0131n\u0131z ilk belirtisi olarak Google \u00fczerinden arama yapanlardansan\u0131z, kesinlikle yaln\u0131z de\u011filsiniz. 2008 y\u0131l\u0131nda Google\u2019dan bir ara\u015ft\u0131rma tak\u0131m\u0131, \u2018\u2019grip\u2019\u2019 ya da \u2018\u2019so\u011fuk alg\u0131nl\u0131\u011f\u0131\u2019\u2019 gibi ve \u2018\u2019grip nas\u0131l tedavi edilir\u2019\u2019 gibi aramalar\u0131n belirli b\u00f6lgelerdeki grip seviyelerinin belirlenmesi i\u00e7in kullan\u0131labilece\u011fini farketti. Bu ke\u015fif Google arama verileri kullan\u0131larak d\u00fcnyan\u0131n her yerindeki grip aktivitesinin tahmin edilmesinde kullan\u0131lmak \u00fczere \u2018\u2019Google Flu Trends(Google Grip E\u011filimleri)\u2019\u2019 arac\u0131n\u0131n kullan\u0131ma a\u00e7\u0131lmas\u0131n\u0131\u00a0sa\u011flad\u0131. Aranan terimler ile grip aktivitesi aras\u0131ndaki ili\u015fkiyi belirlemek i\u00e7in Google, U.S. Centers for Disease Control and\u00a0Prevention ile ortak \u00e7al\u0131\u015fma y\u00fcr\u00fctt\u00fc ve bireysel Google arama sorgular\u0131 ile grip yayg\u0131nl\u0131\u011f\u0131n\u0131n ge\u00e7mi\u015f verilerini kar\u015f\u0131la\u015ft\u0131rd\u0131. Ara\u015ft\u0131rmalar sonucunda, baz\u0131 arama s\u00f6zc\u00fcklerinin grip yayg\u0131nl\u0131\u011f\u0131 ile olduk\u00e7a yak\u0131ndan ili\u015fkili oldu\u011fu g\u00f6r\u00fcld\u00fc. Google ara\u015ft\u0131rmac\u0131lar\u0131na g\u00f6re, arama verileri kullan\u0131larak tek bir ki\u015finin grip olup olmad\u0131\u011f\u0131 takip edilemezdi fakat arama verileri b\u00f6lgesel salg\u0131nlar\u0131n belirlenmesinde olduk\u00e7a kullan\u0131\u015fl\u0131 olabilirdi. 2011 y\u0131l\u0131nda da Google, Singapur Sa\u011fl\u0131k Bakanl\u0131\u011f\u0131 ve D\u00fcnya Sa\u011fl\u0131k \u00d6rg\u00fct\u00fc taraf\u0131ndan sa\u011flanan verileri kullanarak sivrisineklerin bula\u015ft\u0131rd\u0131\u011f\u0131 viral bir hastal\u0131k olan dengue vir\u00fcs\u00fcn\u00fcn hangi b\u00f6lgelerde yayg\u0131nla\u015ft\u0131\u011f\u0131n\u0131n belirlenebilmesi i\u00e7in Google Dengue Trends arac\u0131n\u0131 geli\u015ftirdi. 2013 y\u0131l\u0131nda The Lancet dergisinde yay\u0131mlanan \u00e7al\u0131\u015fmada da, bula\u015f\u0131c\u0131 hastal\u0131klar\u0131n yayg\u0131nl\u0131\u011f\u0131n\u0131 geleneksel y\u00f6ntemlerden bir ya da iki hafta \u00f6ncesinde internet temelli taramalar sayesinde tespit edilebilece\u011fi belirtiliyordu, \u00e7\u00fcnk\u00fc sa\u011fl\u0131k \u00e7al\u0131\u015fanlar\u0131 CDC ve D\u00fcnya Sa\u011fl\u0131k \u00d6rg\u00fct\u00fc gibi kurumlar\u0131 yaln\u0131zca hastalar kendi hastal\u0131klar\u0131n\u0131n semptomlar\u0131n\u0131 tan\u0131mlay\u0131p tedavi i\u00e7in sa\u011fl\u0131k kurulu\u015flar\u0131na geldi\u011finde bilgilendiriyorlard\u0131. The Lancet dergisinde yay\u0131mlanan \u00e7al\u0131\u015fma ayr\u0131ca a\u011f\u0131r akut solunum yolu yetersizli\u011fi sendromu salg\u0131n\u0131n\u0131n herhangi bir D\u00fcnya Sa\u011fl\u0131k \u00d6rg\u00fct\u00fc yay\u0131n\u0131ndan 2 ay \u00f6nce arama motoru verileri ile belirlenebilece\u011fini de \u00f6ne s\u00fcr\u00fcyordu. Google arama moturunda \u015fu ana kadar grip ve dengue vir\u00fcs\u00fc d\u0131\u015f\u0131nda herhangi bir hastal\u0131\u011f\u0131n belirlenebildi\u011fi ara\u00e7 \u00a0geli\u015ftirmi\u015f de\u011fil ve \u015fuanda da bu ara\u00e7lar yeni veriler sunmuyorlar. Fakat,\u00a0Google\u2019\u0131n geli\u015ftirdi\u011fi bu ara\u00e7lar yeni veriler sunmay\u0131 b\u0131raksalar bile ge\u00e7mi\u015f verileri bu ara\u00e7lar \u00fczerinden taramak\u00a0m\u00fcmk\u00fcn.\u00a0\u00a0( Grip salg\u0131n\u0131 i\u00e7in\u00a0geli\u015ftirilen araca \u00a0https://www.google.org/flutrends/about/ adresinden ula\u015fabilirsiniz.) Elbetteki Google\u2019\u0131n ve di\u011fer internet temelli yakla\u015f\u0131mlar\u0131n bir s\u0131n\u0131r\u0131 var, \u00e7\u00fcnk\u00fc bu tip verilerin salg\u0131n hastal\u0131k\u00a0belirlemede do\u011frulu\u011funun artmas\u0131 i\u00e7in o b\u00f6lgede ya\u015fayan insanlar\u0131n b\u00fcy\u00fck bir \u00e7o\u011funlu\u011funun internet eri\u015fiminin olmas\u0131 ve interneti aktif olarak kullan\u0131yor olmas\u0131 gerekiyor. Ayr\u0131ca, internet aramas\u0131 verileri yanl\u0131\u015f alarmlara da sebep olabilir. \u00c7\u00fcnk\u00fc, bir\u00e7ok haber sitesi ve reklamda ge\u00e7en baz\u0131 s\u00f6zc\u00fckler arama motorlar\u0131n\u0131n geli\u015ftirdi\u011fi filtreye tak\u0131l\u0131p hastal\u0131k uyar\u0131s\u0131 olarak de\u011ferlendirilebilir. Fakat, Google \u00f6zelinde duruma bakacak olursak, ara\u015ft\u0131rmac\u0131lar hala bu sistemin kullan\u0131labilirli\u011finin artt\u0131r\u0131lmas\u0131 \u00fczerinde \u00e7al\u0131\u015fmalar\u0131na devam\u00a0etmek istediklerini a\u00e7\u0131k a\u00e7\u0131k belirtiyorlar. \u00a0 \u00a0 \u00a0 \u00a0 Kaynaklar ve ileri okuma:", "tags": ["bilgisayar bilimleri", "hastal\u0131klar (patoloji)"]},
{"source": "bilimfili.com", "url": "https://bilimfili.com/isiga-dayali-yeni-hafiza-yongasi-ile-ilk-kez-kalici-veri-depolandi/", "category": "teknoloji", "date": "23 Eyl\u00fcl 2015", "title": "I\u015f\u0131\u011fa Dayal\u0131 Yeni Bellek Yongas\u0131 ile \u0130lk Kez Kal\u0131c\u0131 Veri Depoland\u0131", "content": "\u0130ngiltere\u2019deki bilim insanlar\u0131 tamamen \u0131\u015f\u0131\u011fa dayal\u0131 ve veriyi kal\u0131c\u0131 olarak depolayabilen ilk haf\u0131za yongas\u0131n\u0131 (\u00e7ipini) geli\u015ftirdi, ve bu \u00e7ip ile bir g\u00fcn \u0131\u015f\u0131k h\u0131z\u0131nda veri g\u00f6nderip almam\u0131z m\u00fcmk\u00fcn olabilir. I\u015f\u0131\u011fa dayal\u0131 bilgisayarlar, daha h\u0131zl\u0131 bilgisayarlara giden yoldaki en b\u00fcy\u00fck engeli a\u015fmakta en iyi giri\u015fimimiz gibi g\u00f6r\u00fcn\u00fcyor: von-Neumann darbo\u011faz\u0131. \u015eu anda bilgisayarlar\u0131m\u0131z\u0131n veriyi iletme h\u0131z\u0131, veriyi i\u015fleme h\u0131z\u0131ndan daha yava\u015f \u00e7\u00fcnk\u00fc elektronlar\u0131n i\u015flemci ve bellek aras\u0131ndaki h\u0131z\u0131n\u0131n bir s\u0131n\u0131r\u0131 var ve halihaz\u0131rda o s\u0131n\u0131ra ula\u015ft\u0131k. Ara\u015ft\u0131rmac\u0131lardan biri olan Oxford \u00dcniversitesi\u2019nden m\u00fchendis Harish Bhaskaran bir bas\u0131n b\u00fclteninde \u015f\u00f6yle konu\u015fuyor: \u201cS\u0131n\u0131rlayan etmen bilginin gidip belle\u011fe gidip geli\u015fi (von-Neumann darbo\u011faz\u0131) ise, daha h\u0131zl\u0131 i\u015flemciler kullanman\u0131n bir anlam\u0131 yok. Fakat \u0131\u015f\u0131\u011f\u0131 kullanman\u0131n bunu \u00f6nemli miktarda h\u0131zland\u0131rabilece\u011fini d\u00fc\u015f\u00fcn\u00fcyoruz.\u201d I\u015f\u0131\u011fa dayal\u0131 bilgisayarlar yapmak, mevcut bilgisayarlardaki elektronlar\u0131 \u0131\u015f\u0131k par\u00e7ac\u0131klar\u0131 (veya fotonlar) ile de\u011fi\u015ftirmek kadar basit de\u011fil. Bu, veri g\u00f6nderebildi\u011fimiz h\u0131z\u0131 \u00f6nemli oranda art\u0131rsa da, \u015fu an sahip oldu\u011fumuz silikon yongalar veri bilgisayara ula\u015ft\u0131\u011f\u0131 zaman h\u00e2l\u00e2 fotonlar\u0131n elektronlara \u00e7evrilmesini gerektiriyor. Bu, her \u015feyi tekrar yava\u015flat\u0131p \u00e7ok g\u00fc\u00e7 t\u00fcketerek, asl\u0131nda sadece elektron kullanmam\u0131zdan daha az verimli hale geliyor. Bunun yerine, bilgisayarlar\u0131m\u0131z\u0131n \u00e7al\u0131\u015fma \u015feklini tamamen yeniden tasarlamam\u0131z ve onlar\u0131 elektrik yerine \u0131\u015f\u0131k \u00fczerinde \u00e7al\u0131\u015ft\u0131rmam\u0131z gerekiyor. I\u015f\u0131\u011fa dayal\u0131 yeni bilgisayar yongas\u0131 bizi bu hedefe bir ad\u0131m daha yakla\u015ft\u0131r\u0131yor. Fotonik bellek olarak bilinen \u0131\u015f\u0131\u011fa dayal\u0131 bellek yeni bir kavram de\u011fil, fakat ge\u00e7mi\u015fte m\u00fchendislere epey bir zorluk \u00e7\u0131karm\u0131\u015ft\u0131. I\u015f\u0131\u011fa dayal\u0131 bilgisayar yongalar\u0131 \u00fczerine yap\u0131lan giri\u015fimler hen\u00fcz bir sonuca ula\u015fmad\u0131. I\u015f\u0131\u011fa dayal\u0131 bilgisayarlar veriyi saklamak i\u00e7in g\u00fcce ihtiya\u00e7 duyuyorlar ve bu g\u00fcc\u00fcn sa\u011flanmas\u0131 i\u00e7in bilgisayarlar\u0131n s\u00fcrekli a\u00e7\u0131k b\u0131rak\u0131lmas\u0131 gerekiyor dolay\u0131s\u0131yla bilgisayarlar\u0131m\u0131z\u0131 s\u00fcrekli a\u00e7\u0131k b\u0131rakmaya haz\u0131r olmad\u0131k\u00e7a bu tam olarak m\u00fcmk\u00fcn g\u00f6r\u00fcnm\u00fcyor. Bhaskaran\u2019\u0131n da i\u00e7lerinde bulundu\u011fu ara\u015ft\u0131rmac\u0131lar \u015fimdi \u201cd\u00fcnyan\u0131n ilk tam fotonik kal\u0131c\u0131 bilgisayar yongas\u0131\u201d geli\u015ftirdiklerini duyurdular. Geli\u015ftirilen teknoloji, yeniden yaz\u0131labilir CD ve DVD\u2019lerde bulunan malzemenin ayn\u0131s\u0131n\u0131 kullanarak veri sakl\u0131yor. Bu hal de\u011fi\u015fim malzemesi, GST olarak bilinen, germanyum-antimon-tell\u00fcr ala\u015f\u0131m\u0131. Ara\u015ft\u0131rmac\u0131lar\u0131n belirtti\u011fine g\u00f6re; \u201cBu malzeme elektriksel veyahut optik at\u0131\u015flar kullan\u0131larak cam gibi bi\u00e7imsiz bir hal veya metal gibi kristal bir hal alabilir.\u201d Bhaskaran\u2019\u0131n belirtti\u011fine g\u00f6re: \u201cBu iki hal \u00e7ok farkl\u0131 fiziksel \u00f6zelliklere sahip. Ve bu da demek oluyor ki maddenin hallerinde bilgi saklayabilirsiniz.\u201d Yonga, GST\u2019nin k\u00fc\u00e7\u00fck bir b\u00f6l\u00fcm\u00fcn\u00fcn, fotonlar\u0131 gitmeleri gereken yere ta\u015f\u0131yan bir silikon nitrit kabart\u0131s\u0131n\u0131n (dalga rehberi olarak bilinir) \u00fcst\u00fcne konulmas\u0131yla yap\u0131ld\u0131. Condliffe \u015f\u00f6yle s\u00f6yl\u00fcyor: \u201cDalga rehberini \u0131\u015f\u0131k ta\u015f\u0131yabilen k\u00fc\u00e7\u00fck bir \u00e7e\u015fit fiber optik kablo olarak d\u00fc\u015f\u00fcn\u00fcn: lazer at\u0131\u015flar\u0131, GST ile etkile\u015fime girebildikleri rehberden a\u015fa\u011f\u0131 do\u011fru g\u00f6nderilebiliyor ve ard\u0131ndan di\u011fer uca devam ediyorlar.\u201d Tak\u0131m bu hafta Nature Photonics dergisinde \u00e7al\u0131\u015fmalar\u0131n\u0131 yay\u0131nlayarak yo\u011fun \u0131\u015f\u0131k at\u0131\u015flar\u0131n\u0131 GST halini de\u011fi\u015ftirmek i\u00e7in dalga rehberi \u00fczerinden nas\u0131l g\u00f6nderdiklerini ve anl\u0131k olarak erimesine, ard\u0131ndan so\u011fumas\u0131na ve \u015fekilsiz bir yap\u0131ya ula\u015fmas\u0131na nas\u0131l sebep olduklar\u0131n\u0131 a\u00e7\u0131klad\u0131lar. GST\u2019yi kristal bir hale d\u00f6n\u00fc\u015ft\u00fcrmek i\u00e7in hafif\u00e7e daha az yo\u011fun bir at\u0131\u015f kullan\u0131labilir. Bu yap\u0131ld\u0131\u011f\u0131nda, \u00e7ok daha d\u00fc\u015f\u00fck bir \u015fiddetteki \u0131\u015f\u0131k at\u0131\u015f\u0131 dalga rehberi \u00fczerinden g\u00f6nderiliyor ve bir u\u00e7tan di\u011fer uca iletilen \u0131\u015f\u0131k miktar\u0131, GST\u2019nin o s\u0131rada hangi hangi halde oldu\u011funa ba\u011fl\u0131 oluyor. Bu farkl\u0131l\u0131k daha sonra normal belle\u011finizde bulaca\u011f\u0131n\u0131z 1\u2019ler ve 0\u2019lar\u0131n ayn\u0131s\u0131n yapmak i\u00e7in kullan\u0131labiliyor. Tak\u0131mdan Carlos Rios, bas\u0131n b\u00fclteninde \u015f\u00f6yle s\u00f6yl\u00fcyor: \u201c\u0130lk defa ger\u00e7ek anlamda u\u00e7ucu olmayan b\u00fct\u00fcnle\u015fmi\u015f optik bellek \u00fcretildi. Uzun d\u00f6nemli veri tutma yetenekleriyle bilinen belirlenmi\u015f maddeleri kullanarak bunu ba\u015fard\u0131k. GST, konuldu\u011fu durumda on y\u0131llar boyunca kal\u0131yor.\u201d Tak\u0131m \u015fimdi bili\u015fim mimarisinin geri kalan\u0131n\u0131 nas\u0131l yeniden tasarlayacaklar\u0131n\u0131 \u00e7\u00f6zmeye \u00e7al\u0131\u015f\u0131yor ve bu sayede \u0131\u015f\u0131\u011fa dayal\u0131 bellek yongalar\u0131, elektriksel sinyaller yerine \u0131\u015f\u0131k kullanarak di\u011fer bile\u015fenlerle do\u011frudan etkile\u015fime girebilecek. Bhaskaran Gizmodo\u2019ya \u015f\u00f6yle s\u00f6yl\u00fcyor: \u201cBir seferde bir sorunu \u00e7\u00f6zmek zorundas\u0131n\u0131z.\u201d \u00a0 Kaynak:\u00a0Bec Crew,\u00a0New light-based memory chip is the first ever to permanently store data, ScienceAlert Retrieved from\u00a0http://www.sciencealert.com/new-light-based-memory-chip-is-the-first-ever-to-permanently-store-data", "tags": ["bilgisayar bilimleri", "fotonik"]},
{"source": "bilimfili.com", "url": "https://bilimfili.com/elektronik-burun-sensoru-ile-kanseri-koklamak/", "category": "teknoloji", "date": "1 Ekim 2015", "title": "\u2018Elektronik Burun\u2019 Sens\u00f6r\u00fc ile Kanseri Koklamak", "content": "Bilim insanlar\u0131, kanser belirtilerinin ve i\u015faretlerinin \u2018kokusunu\u2019 alabilmek i\u00e7in, kanser hastalar\u0131n\u0131n nefesleri \u00fczerine \u00e7al\u0131\u015fmalar ve analizler y\u00fcr\u00fct\u00fcyorlar. ACS (Amerikan Kimya Toplulu\u011fu) dergisi olan\u00a0Nano Letters\u2018da yay\u0131mlanan yeni bir \u00e7al\u0131\u015fmada ise, bir ara\u015ft\u0131rma ekibi bu hedefe do\u011fru giden yeni bir ilerleme kaydettiklerini duyurdu. Ara\u015ft\u0131rmac\u0131lar, yumurtal\u0131k kanserine \u00f6zel bile\u015fikleri hastan\u0131n nefesinden do\u011fru \u015fekilde te\u015fhis edebilen,\u00a0k\u00fc\u00e7\u00fck bir esnek sens\u00f6r yongas\u0131 (array) geli\u015ftirmeyi ba\u015fard\u0131. Kanser te\u015fhisi ger\u00e7ekle\u015ftirmek bug\u00fcn bir\u00e7ok g\u00f6r\u00fcnt\u00fcleme tekni\u011fini kullanmay\u0131 gerektiriyor; doku \u00f6rneklerini mikroskop alt\u0131nda incelemek, protein analizi veya genetik analiz yapmak gibi. Daha g\u00fcvenli ve v\u00fccuda daha az hasar verici yeni y\u00f6ntemler aray\u0131\u015f\u0131nda, son d\u00f6nemde ara\u015ft\u0131rmac\u0131lar hastalar\u0131n nefesleri \u00fczerine \u00e7al\u0131\u015fmaya ba\u015flam\u0131\u015ft\u0131. Buna g\u00f6re de hastal\u0131k \u00e7e\u015fidi ve hastan\u0131n genel biyolojik durumuna g\u00f6re, nefes \u00f6rneklerinin belirli bile\u015fikleri i\u00e7ermesine g\u00f6re profiller haz\u0131rlan\u0131yordu. Nefesten gelen bu hastal\u0131k ipu\u00e7lar\u0131n\u0131, anlaml\u0131 birer te\u015fhis materyaline \u00e7evirmek ve do\u011fru bir te\u015fhis yapabilmek i\u00e7in, \u00e7ok say\u0131da sens\u00f6r gerekiyor ki bu da y\u00f6ntemi klinik pratik anlam\u0131nda kullan\u0131labilir olmaktan al\u0131koyuyor. Hossam Haick ve ekip arkada\u015flar\u0131 (Nicole Kahn, Ofer Lavie, Moran Paz, Yakir Segev) bu sorunun \u00e7\u00f6z\u00fcm\u00fc buldular. Ara\u015ft\u0131rmac\u0131lar k\u00fc\u00e7\u00fck, \u2018elektronik burun\u2019 olarak kullan\u0131lmak \u00fczere esnek alt\u0131n-nanopar\u00e7ac\u0131k sens\u00f6rleri ile nefes te\u015fhisi yapabilen bir yonga geli\u015ftirdiler. 17\u2019si yumurtal\u0131k kanseri olan 43 g\u00f6n\u00fcll\u00fcden al\u0131nan nefes \u00f6rne\u011fi ile test edilen elektronik burun %82 ba\u015far\u0131 y\u00fczdesi ile hastal\u0131\u011f\u0131 do\u011fru tespit edebildi. Metodu geli\u015ftirmenin \u00e7ok daha geni\u015f \u00e7apta bir klinik test ve ara\u015ft\u0131rma a\u015famas\u0131 gerektirdi\u011fini s\u00f6yleyen ara\u015ft\u0131rmac\u0131lar, ba\u015fka hastal\u0131klar i\u00e7in de kullan\u0131labilir hale getirmenin m\u00fcmk\u00fcn olabilece\u011fini \u00f6ne s\u00fcr\u00fcyor.", "tags": ["kanser", "te\u015fhis"]},
{"source": "bilimfili.com", "url": "https://bilimfili.com/karbondioksiti-donusturebilen-mikromotor-gelistirildi/", "category": "teknoloji", "date": "25 Eyl\u00fcl 2015", "title": "Karbondioksiti D\u00f6n\u00fc\u015ft\u00fcrebilen Mikromotorlar Geli\u015ftirildi", "content": "\u0130nsan\u0131n sa\u00e7 teli kal\u0131nl\u0131\u011f\u0131ndan daha k\u00fc\u00e7\u00fck olan makineler, birg\u00fcn okyanuslardaki karbondioksit kirlili\u011finin giderilmesini sa\u011flayabilir. University of California\u2019dan nanom\u00fchendisler, suya h\u0131zl\u0131ca da\u011f\u0131lan ve sudaki karbondioksiti kullan\u0131labilir kat\u0131 formuna d\u00f6n\u00fc\u015ft\u00fcrebilen enzim-i\u015flevli mikromotorlar geli\u015ftirmeyi ba\u015fard\u0131.\u00a0 Kavramsal olarak \u00e7al\u0131\u015fman\u0131n, \u00f6z\u00fcnde; \u00e7evremizdeki sera gazlar\u0131n\u0131n en yo\u011funlar\u0131ndan biri olan karbondioksit miktar\u0131n\u0131n azalt\u0131lmas\u0131 y\u00f6n\u00fcnde ciddi olanaklar sa\u011flad\u0131\u011f\u0131 d\u00fc\u015f\u00fcn\u00fcl\u00fcyor. Ara\u015ft\u0131rman\u0131n t\u00fcm detaylar\u0131 ise bu ayki\u00a0Angewandte Chemie dergisinde yay\u0131mland\u0131. Okyanus asidifikasyonu ile motorlar arac\u0131l\u0131\u011f\u0131 ile sava\u015fabilecek olmak son derece heyecan verici bir geli\u015fme iken, bu y\u00f6ntemin k\u00fcresel \u0131s\u0131nma \u00fczerindeki kullan\u0131m alanlar\u0131 da \u015fu an i\u00e7in b\u00fcy\u00fck bir ilgi oda\u011f\u0131 olmu\u015f durumda. \u00a0Yap\u0131lan deneylerde, ara\u015ft\u0131rmac\u0131lar mikromotorlar\u0131n karbondioksite doymu\u015f olan su \u00e7\u00f6zeltilerini h\u0131zl\u0131ca karbonatlar\u0131ndan ayr\u0131\u015ft\u0131rabildi\u011fini g\u00f6sterdi. 5 dakika gibi bir s\u00fcre i\u00e7inde de, mikromotorlar deiyonize su \u00e7\u00f6zeltisindeki karbondioksitin %90\u2019\u0131n\u0131 temizlemeyi ba\u015fard\u0131. Kontrol i\u00e7in yap\u0131lan uygulamada ise deniz suyu \u00f6rne\u011finde de benzer ba\u015far\u0131y\u0131 elde eden mikromotorlar %88 oran\u0131nda temizlik yapmay\u0131 ba\u015fard\u0131. Gelecekte bu motorlar\u0131n su ar\u0131tma sistemlerinde kullan\u0131labilece\u011fi d\u00fc\u015f\u00fcn\u00fcl\u00fcyor. Dekarbonasyon santrallerine benzer bir uygulama mikromotorlar \u00fczerinden geli\u015ftirilebilecek gibi g\u00f6r\u00fcn\u00fcyor. Telif : Laboratory for Nanobioelectronics, UC San Diego Jacobs School of Engineering  Mikromotorlar 6 mikrometre uzunlu\u011fundaki t\u00fcpler halinde \u00fcretiliyor ve bu t\u00fcpler karbondioksitin, kalsiyum karbonata (yumurta kabuklar\u0131nda, deniz canl\u0131lar\u0131ndan baz\u0131lar\u0131n\u0131n kabuklar\u0131nda, kalsiyum i\u00e7eren besinlerde bulunur) \u00e7evirilmesini sa\u011fl\u0131yor. Mikromotorlar\u0131n d\u0131\u015f polimer y\u00fczeylerinde karbonik anhidraz ad\u0131 verilen bir enzim -karbondioksit ve sudan bikarbonat \u00fcretilmesini h\u0131zland\u0131ran enzim ve insan v\u00fccudunda da do\u011fal olarak mevcut- bulunuyor. Su \u00e7\u00f6zeltilerine eklenen kalsiyum klor\u00fcr ise bu bikarbonat\u0131n kalsiyum karbonata \u00e7evirilmesini sa\u011fl\u0131yor. Mikromotorlar\u0131n son derece verimli \u00e7al\u0131\u015fmas\u0131n\u0131n arkas\u0131ndaki etken ise su i\u00e7erisinde son derece h\u0131zl\u0131 hareket edebilmeleridir. Motorlar\u0131n otonom hareketleri ise \u00e7\u00f6zeltinin etkili bi\u00e7imde kar\u0131\u015fmas\u0131n\u0131 ve dolay\u0131s\u0131yla karbondioksit d\u00f6n\u00fc\u015f\u00fcm\u00fcn\u00fcn h\u0131z\u0131n\u0131n artmas\u0131n\u0131 sa\u011fl\u0131yor. Ara\u015ft\u0131rmac\u0131lar mikromotorlara, i\u00e7 platin y\u00fczey ile etkile\u015ferek mikromotorlar\u0131n oksijen gaz\u0131 baloncuklar\u0131 ak\u0131\u015f\u0131 \u00fcretmesini sa\u011flayan ve b\u00f6ylelikle gezinmelerini kolayla\u015ft\u0131ran hidrojen peroksit ekledi. Su \u00e7\u00f6zeltilerine \u2013%2 ila 4 oran\u0131nda hidrojen peroksit i\u00e7eren \u2013 b\u0131rak\u0131ld\u0131klar\u0131nda, motorlar saniyede 100 mikrometreden daha y\u00fcksek h\u0131zlara ula\u015fabiliyor. Ne var ki; hidrojen peroksiti bir yak\u0131t olarak kullanmak \u015fu an i\u00e7in bir dezavantaj \u00e7\u00fcnk\u00fc pahal\u0131 platin materyalinin kullan\u0131lmas\u0131n\u0131 gerektiriyor ve ekstra bir zararl\u0131 ek kimyasal olarak sulara eklenmi\u015f oluyor. S\u0131radaki zorunlu ad\u0131mda ara\u015ft\u0131rmac\u0131lar suyun kendisi taraf\u0131ndan hareketi sa\u011flanabilecek motorlar geli\u015ftirmeyi hedefliyorlar. E\u011fer mikromotorlar \u00e7evreyi yak\u0131t olarak kullanabilirse, daha \u00f6l\u00e7eklendirilebilir, \u00e7evre dostu ve daha ucuz hale de getirilebilecek. \u00a0 Kaynak :\u00a0University of California \u2013 San Diego. \u201cTiny carbon-capturing motors may help tackle rising carbon dioxide levels.\u201d ScienceDaily. ScienceDaily, 23 September 2015.", "tags": ["geri d\u00f6n\u00fc\u015f\u00fcm", "iklim", "k\u00fcresel \u0131s\u0131nma", "sera gazlar\u0131"]},
{"source": "bilimfili.com", "url": "https://bilimfili.com/li-fi-wi-finin-yerini-alabilir/", "category": "teknoloji", "date": "5 Ekim 2015", "title": "Li-Fi, Wi-Fi\u2019nin Yerini Alabilir!", "content": "Tungsten ampul, ilk \u00e7\u0131kt\u0131\u011f\u0131 zamandan beri bir y\u00fczy\u0131l kadar g\u00fczel \u015fekilde hizmet verdi, fakat akkor lambalar\u0131n onda biri kadar g\u00fc\u00e7 t\u00fcketen ve 30 kat daha fazla \u00f6mre sahip LED ayd\u0131nlatman\u0131n gelmesiyle, g\u00fcnleri art\u0131k say\u0131l\u0131. LED\u2019in muhtemel kullan\u0131m alanlar\u0131 ayd\u0131nlatma ile s\u0131n\u0131rl\u0131 de\u011fil: diz\u00fcst\u00fc bilgisayar\u0131n\u0131z\u0131 veya ak\u0131ll\u0131 telefonunuzu internete ba\u011flaman\u0131n da dahil oldu\u011fu \u00e7e\u015fitli ilave \u00f6zellikler sunabilen ak\u0131ll\u0131 ayd\u0131nlatma teknolojileri g\u00fcn y\u00fcz\u00fcne \u00e7\u0131k\u0131yor. Kenara \u00e7ekil Wi-Fi, Li-Fi geldi. Asl\u0131nda, g\u00f6r\u00fclebilir \u0131\u015f\u0131k ile kablosuz ileti\u015fim yeni bir fikir de\u011fil. Herkes bilir ki, \u0131ss\u0131z bir adada dikkat \u00e7ekmek i\u00e7in duman i\u015faretleri kullan\u0131l\u0131r. Belki daha az bilinen \u015fey, Napolyon zaman\u0131nda Avrupa\u2019n\u0131n \u00e7o\u011funun optik telgraflar, di\u011fer ad\u0131yla semafor ile kapl\u0131 oldu\u011fudur. Telefonun mucidi Alexander Graham Bell asl\u0131nda en \u00f6nemli icad\u0131 olarak fotofonu, yani konu\u015fman\u0131n meydana getirdi\u011fi titre\u015fimleri bir \u0131\u015f\u0131k h\u00fczmesiyle de\u011fi\u015ftirmek i\u00e7in bir ayna kullanan cihaz\u0131, g\u00f6r\u00fcr. Ayn\u0131 \u015fekilde bir duman bulutunu kesmek (ayarlamak) onu Mors alfabesinde bir yard\u0131m mesaj\u0131 olu\u015fturan par\u00e7alara b\u00f6lebilir, bu y\u00fczden g\u00f6r\u00fcn\u00fcr \u0131\u015f\u0131k ileti\u015fimi (Li-Fi), bir \u0131\u015f\u0131\u011f\u0131n yo\u011funlu\u011funu h\u0131zl\u0131 bir \u015fekilde ayarlayarak veriyi ikili s\u0131f\u0131r ve bir olarak \u015fifreler. Fakat bu durum Li-Fi telsizlerinin yan\u0131p s\u00f6nece\u011fi anlam\u0131na gelmez; mod\u00fclasyon, g\u00f6z\u00fcn g\u00f6remeyece\u011fi kadar h\u0131zl\u0131 olacakt\u0131r. Kablosuz veri konusunda b\u00fcy\u00fck ve artan kullan\u0131c\u0131 talebi, radyo ve mikrodalga frekans tayf\u0131 kullanan mevcut Wi-Fi teknolojisi \u00fczerine b\u00fcy\u00fck bask\u0131 uyguluyor. Ta\u015f\u0131nabilir cihazlar\u0131n \u00fcstel b\u00fcy\u00fcmesiyle, 2019 y\u0131l\u0131nda her ay on milyar cihaz\u0131n yakla\u015f\u0131k 35 kentilyon^1018 bayt veri al\u0131\u015fveri\u015fi yapaca\u011f\u0131 tahmin ediliyor. Frekans kalabal\u0131\u011f\u0131 ve elektromanyetik m\u00fcdahale y\u00fcz\u00fcnden de mevcut kablosuz teknolojinin bu ihtiyaca yeti\u015fmesi m\u00fcmk\u00fcn olmayacak gibi g\u00f6r\u00fcn\u00fcyor. \u00c7o\u011fu kullan\u0131c\u0131n\u0131n Wi-Fi vericiler veya cep telefonu \u015febeke kulelerinde bulunan s\u0131n\u0131rl\u0131 hacmi payla\u015fmaya \u00e7al\u0131\u015ft\u0131\u011f\u0131 \u015fehir b\u00f6lgelerindeki kamu alanlar\u0131nda, bu sorun en \u015fiddetli \u015fekilde hissediliyor. \u0130leti\u015fimin temel bir ilkesi, m\u00fcmk\u00fcn olan en fazla veri aktar\u0131m\u0131n\u0131n, mevcut elektromanyetik frekans bant geni\u015fli\u011fi ile orant\u0131l\u0131 oldu\u011fudur. Radyo frekans tayf\u0131 fazla miktarda kullan\u0131lmakta ve d\u00fczenlenmekte, ve talepteki b\u00fcy\u00fcmeyi kar\u015f\u0131layacak yeterli miktarda ilave alan kalmad\u0131. Bu y\u00fczden Li-Fi, radyo ve mikrodalga frekans Wi-Fi ile yer de\u011fi\u015ftirme olas\u0131l\u0131\u011f\u0131na sahip. G\u00f6r\u00fclebilir \u0131\u015f\u0131k tayf\u0131, ileti\u015fim i\u00e7in b\u00fcy\u00fck, kullan\u0131lmayan ve d\u00fczenlenmemi\u015f hacme sahip. LED\u2019lerden gelen \u0131\u015f\u0131klar \u00e7ok h\u0131zl\u0131 \u015fekilde ayarlanabilir: EPSRC taraf\u0131ndan kaynak sa\u011flanan Ultra-Paralel G\u00f6r\u00fclebilir I\u015f\u0131k \u0130leti\u015fimi program\u0131ndaki ara\u015ft\u0131rmac\u0131lar taraf\u0131ndan bir tek mavi LED kullan\u0131larak 3.5 Gb/s veya beyaz \u0131\u015f\u0131k kullan\u0131larak 1.7 Gb/s kadar y\u00fcksek veri de\u011ferleri g\u00f6sterildi. Wi-Fi vericilerden farkl\u0131 olarak optik ileti\u015fim, bir odan\u0131n duvarlar\u0131 i\u00e7inde iyi \u015fekilde hapsediliyor. Bu s\u0131n\u0131rlama Li-Fi i\u00e7in bir k\u0131s\u0131tlama olarak g\u00f6r\u00fcnebilir, fakat \u00e7ok g\u00fcvenli olmas\u0131 konusunda kilit bir \u00fcst\u00fcnl\u00fck sunuyor: e\u011fer perdeler \u00e7ekilirse, odan\u0131n d\u0131\u015f\u0131ndaki kimse sizi gizlice dinleyemez. Tavana konulacak bir \u0131\u015f\u0131k kayna\u011f\u0131 d\u00fczeni, farkl\u0131 kullan\u0131c\u0131lara farkl\u0131 sinyaller g\u00f6nderebilir. Verici g\u00fcc\u00fc yerelle\u015ftirilebilir, daha verimli kullan\u0131labilir ve yak\u0131ndaki Li-Fi kaynaklar\u0131 ile kar\u0131\u015fmaz. Asl\u0131nda radyo frekans\u0131n\u0131n bulunmamas\u0131, Wi-Fi\u2019ye kar\u015f\u0131 sahip oldu\u011fu ba\u015fka bir \u00fcst\u00fcnl\u00fck. G\u00f6r\u00fclebilir \u0131\u015f\u0131k ileti\u015fimi do\u011fal olarak g\u00fcvenlidir ve yolcular\u0131n cihazlar\u0131n\u0131 u\u00e7u\u015f moduna ge\u00e7irme ihtiyac\u0131n\u0131 sonland\u0131rabilir. Li-Fi\u2019nin bir di\u011fer ek \u00fcst\u00fcnl\u00fc\u011f\u00fc ise, LED ayd\u0131nlatma gibi mevcut elektrik hatlar\u0131n\u0131 kullanabilmesidir ve bu sayede yeni altyap\u0131 gerekmez. Li-Fi a\u011f\u0131n\u0131n \u00e7al\u0131\u015fma \u015fekli. \u00a9 Boston \u00dcniversitesi Nesnelerin interneti, birbiriyle \u00f6zerk bir \u015fekilde ileti\u015fim kuran hiper-ba\u011fl\u0131 nesneler d\u00fcnyas\u0131n\u0131n tutkulu bir g\u00f6r\u00fc\u015f\u00fcd\u00fcr. \u00d6rne\u011fin, buzdolab\u0131n\u0131z ak\u0131ll\u0131 telefonunuzu s\u00fct\u00fcn\u00fcz kalmad\u0131\u011f\u0131 konusunda bilgilendirebilir, hatta sizin i\u00e7in sipari\u015f verebilir. Araban\u0131zdaki alg\u0131lay\u0131c\u0131lar ak\u0131ll\u0131 telefonunuz \u00fczerinden sizi do\u011frudan bilgilendirerek lastiklerinizin fazla a\u015f\u0131nd\u0131\u011f\u0131n\u0131 veya havas\u0131n\u0131n indi\u011fini s\u00f6ylecektir. A\u011fa sahip ve ba\u011flanm\u0131\u015f olmalar\u0131n\u0131n yan\u0131 s\u0131ra alg\u0131lay\u0131c\u0131lar ve denetleyiciler ile donanm\u0131\u015f olabilen nesnelerin say\u0131s\u0131 g\u00f6z \u00f6n\u00fcne al\u0131nd\u0131\u011f\u0131nda, t\u00fcm bu cihazlar\u0131n ileti\u015fim kurmas\u0131 i\u00e7in gereken bant geni\u015fli\u011fi \u00e7ok b\u00fcy\u00fckt\u00fcr. Sanayi g\u00f6zlemcisi Gartner, 2020 itibariyle b\u00f6yle 25 milyar cihaz\u0131n ba\u011flanm\u0131\u015f halde olaca\u011f\u0131n\u0131 tahmin ediyor, fakat bu bilginin \u00e7o\u011funun sadece k\u0131sa bir mesafeye g\u00f6nderilece\u011fi d\u00fc\u015f\u00fcn\u00fcld\u00fc\u011f\u00fcnde, Li-Fi bunu ger\u00e7e\u011fe d\u00f6n\u00fc\u015ft\u00fcrmek i\u00e7in cazip (ve belki tek) \u00e7\u00f6z\u00fcm. Birka\u00e7 \u015firket zaten g\u00f6r\u00fclebilir \u0131\u015f\u0131k ileti\u015fimi i\u00e7in \u00fcr\u00fcnler sunuyor. Edinburgh merkezli PureLiFi\u2019den Li-1st, 11.5 Mbps\u2019lik bir hacimle (ilk nesil Wi-Fi ile k\u0131yaslanabilir) noktadan-noktaya g\u00fcvenli kablosuz internet eri\u015fimi i\u00e7in basit bir tak-ve-\u00e7al\u0131\u015ft\u0131r \u00e7\u00f6z\u00fcm\u00fc sunuyor. Bir di\u011fer \u015firket olan Fransa\u2019dan Oledcomm, Li-Fi\u2019nin g\u00fcvenli, radyo frekans\u0131 i\u00e7ermeyen do\u011fas\u0131ndan hastanelere yerle\u015ftirerek faydalan\u0131yor. H\u00e2l\u00e2 ele al\u0131nmas\u0131 gereken pek \u00e7ok teknolojik zorluk bulunuyor fakat Li-Fi\u2019yi ger\u00e7e\u011fe d\u00f6n\u00fc\u015ft\u00fcrmek i\u00e7in ilk ad\u0131mlar zaten at\u0131ld\u0131. Gelecekte amp\u00fcl anahtar\u0131n\u0131z, sadece ayd\u0131nlatmadan daha fazlas\u0131n\u0131 a\u00e7acak. \u00a0 Kaynak: \u201dHere\u2019s why your future Internet could come through your lightbulb\u201d, ScienceAlert Retrieved from\u00a0http://www.sciencealert.com/here-s-why-your-future-internet-could-come-through-your-lightbulb", "tags": ["bilgisayar bilimleri"]},
{"source": "bilimfili.com", "url": "https://bilimfili.com/mini-parcacik-hizlandirici-yapildi/", "category": "teknoloji", "date": "7 Ekim 2015", "title": "Mini Par\u00e7ac\u0131k H\u0131zland\u0131r\u0131c\u0131 Yap\u0131ld\u0131", "content": "Disiplinleraras\u0131 bir ara\u015ft\u0131rma ekibi taraf\u0131ndan, radyo frekans yap\u0131lar\u0131 yerine terahertz \u0131\u015f\u0131n\u0131m kullanan minyat\u00fcr bir par\u00e7ac\u0131k h\u0131zland\u0131r\u0131c\u0131n\u0131n ilk prototipi \u00fcretildi. H\u0131zland\u0131r\u0131c\u0131 mod\u00fcl\u00fcn\u00fcn boyu 1,5 cm ve eni 1 mm kadar. DESY ara\u015ft\u0131rmac\u0131lar\u0131ndan biri olan Serbest Elektron Lazer Billimi Merkezi\u2019nden (CFEL) Franz Kartner\u2019\u0131n belirtti\u011fi gibi, terahertz teknolojisi t\u00fcm d\u00fczene\u011fin en az 100 kat minyat\u00fcrize edilmesi y\u00f6n\u00fcnde umut vaad ediyor. Ekip, Kartner\u2019in Massachusetts Teknoloji Enstit\u00fcs\u00fc\u2019ndeki laboratuvar\u0131nda bulunan prototip d\u00fczene\u011fin ayr\u0131nt\u0131lar\u0131n\u0131 Nature Communications dergisinde yay\u0131mlanan makalelerinde payla\u015ft\u0131. Yazarlar, terahertz h\u0131zland\u0131r\u0131c\u0131lar\u0131n kullan\u0131labilece\u011fi say\u0131s\u0131z uygulama oldu\u011funu vurguluyor; malzeme biliminden t\u0131bba, par\u00e7ac\u0131k fizi\u011finden X-\u0131\u015f\u0131n lazerlerine kadar. Elektromanyetik izgede (\u0130ng. spectrum) terahertz \u0131\u015f\u0131n\u0131m\u0131n yeri k\u0131z\u0131l\u00f6tesi ile mikrodalga aras\u0131nda kal\u0131r. Par\u00e7ac\u0131k h\u0131zland\u0131r\u0131c\u0131lar genellikle radyo frekans aral\u0131\u011f\u0131ndaki elektromanyetik \u0131\u015f\u0131n\u0131ma dayan\u0131r. \u00d6rne\u011fin DESY\u2019nin par\u00e7ac\u0131k h\u0131zland\u0131r\u0131c\u0131s\u0131 PETRA III 500 megahertz civar\u0131nda bir frekans kullan\u0131yor. Bu deneyde kullan\u0131lan terahertz \u0131\u015f\u0131n\u0131m ise yakla\u015f\u0131k bin kat daha k\u0131sa. \u201cBunun avantaj\u0131, ba\u015fka her\u015feyin de bin kat k\u00fc\u00e7\u00fclebilir olmas\u0131,\u201d diyor Prof. Kartner. Bilimcilerin tasarlad\u0131\u011f\u0131 prototipte terahertz \u0131\u015f\u0131n\u0131mla kullanmak \u00fczere \u00fcretilen, mikro-yap\u0131land\u0131r\u0131lm\u0131\u015f \u00f6zel bir h\u0131zland\u0131r\u0131c\u0131 mod\u00fcl\u00fc bulunuyor. Fizik\u00e7iler, elektronlar\u0131 h\u0131zla minyat\u00fcr ivmelendirici mod\u00fcl\u00fcn\u00fcn i\u00e7ine ate\u015flemek i\u00e7in, Max Planck Enstit\u00fcs\u00fc direkt\u00f6r\u00fc Prof. Dwayne Miller\u2019\u0131n sa\u011flad\u0131\u011f\u0131 bir t\u00fcr elektron tabancas\u0131ndan yararlanm\u0131\u015f. B\u00f6ylece elektronlar\u0131n, mod\u00fcl\u00fcn beslendi\u011fi terahertz \u0131\u015f\u0131n\u0131m taraf\u0131ndan ivmelenmesi sa\u011flanm\u0131\u015f. Terahertz ivmelendiricilerin bu ilk prototipi, par\u00e7ac\u0131klar\u0131n enerjisini 7 keV kadar artt\u0131rmay\u0131 ba\u015far\u0131yor. \u201cBu \u00f6yle \u00e7ok y\u00fcksek bir ivmelenme de\u011fil, ama deney ilkenin uygulamada i\u015fe yarad\u0131\u011f\u0131n\u0131 g\u00f6steriyor,\u201d diyor ara\u015ft\u0131rman\u0131n kuramsal hesaplamalar\u0131n\u0131 ger\u00e7ekle\u015ftiren Arya Fallahi. \u201cKurama g\u00f6re, metre ba\u015f\u0131na bir gigavolt\u2019a kadar \u00e7\u0131kabilen bir ivmelenmeye ula\u015fabilmeliyiz.\u201d Bu da \u015fu an varolan en iyi h\u0131zland\u0131r\u0131c\u0131 mod\u00fclleri ile ula\u015f\u0131labilenin on kat\u0131 demek. Plazma ivmelendirici teknolojisi, her ne kadar \u015fu an deneme a\u015famas\u0131nda olsa da, bundan bile y\u00fcksek ivmelenmeler \u00fcretmeyi vaad ediyor. Ancak onlar i\u00e7in, terahertz h\u0131zland\u0131r\u0131c\u0131lara gerekenden epey daha g\u00fc\u00e7l\u00fc lazerler gerek.  Fizik\u00e7iler terahertz teknolojisinin olas\u0131 ilgin\u00e7 uygulamalar\u0131na \u00f6rnek olarak, ileride in\u015fa edilecek par\u00e7ac\u0131k fizi\u011fi lineer h\u0131zland\u0131r\u0131c\u0131lar\u0131n\u0131, malzeme bilimi i\u00e7in gereken X-\u0131\u015f\u0131n lazerleri ile elektron kaynaklar\u0131n\u0131, ayr\u0131ca X-\u0131\u015f\u0131n\u0131 ve elektron \u0131\u015f\u0131n\u0131m\u0131 kullanan t\u0131p uygulamalar\u0131n\u0131 veriyor. Makalenin ba\u015fyazar\u0131 Emilio Nanni \u015f\u00f6yle diyor: \u201cTerahertz nesil optik y\u00f6ntemlerde g\u00f6rmeye ba\u015flad\u0131\u011f\u0131m\u0131z h\u0131zl\u0131 ilerlemeler, bu uygulamalar i\u00e7in ileride terahertz teknolojiler geli\u015ftirilmesini sa\u011flayacak.\u201d Serbest Elektron Lazeri (FEL) olarak adland\u0131r\u0131lan cihazlar, par\u00e7ac\u0131k h\u0131zland\u0131r\u0131c\u0131dan \u00e7\u0131kan y\u00fcksek h\u0131zl\u0131 elektronlar\u0131 yans\u0131d\u0131klar\u0131 her seferde \u0131\u015f\u0131k yayacaklar\u0131 dalgal\u0131 bir yoldan g\u00f6ndererek, lazer \u0131\u015f\u0131k at\u0131mlar\u0131 \u00fcretir. Hamburg\u2019taki DESY kamp\u00fcs\u00fcnden kom\u015fu \u015fehir olan Schenefeld\u2019e kadar uzanacak olan ve uluslararas\u0131 bir konsorsiyum taraf\u0131ndan yap\u0131m\u0131 devam eden European XFEL ad\u0131 X-\u0131\u015f\u0131n lazerinde kullan\u0131lacak olan ilke de bunun ayn\u0131s\u0131. Tesis tamamland\u0131\u011f\u0131nda uzunlu\u011fu 3 km\u2019yi ge\u00e7ecek ve kendi alan\u0131ndaki en \u00fcst\u00fcn \u00f6rnek olacak. Deneme ama\u00e7l\u0131 yap\u0131lan terahertz teknolojili XFEL\u2019in bir metreden daha k\u0131sa olmas\u0131 bekleniyor. \u201cBu t\u00fcr bir cihaz\u0131n \u00e7ok daha k\u0131sa X-\u0131\u015f\u0131n at\u0131mlar\u0131 \u00fcretmesini bekliyoruz; bir femtosaniyeden daha k\u0131sa. Bu a\u015f\u0131r\u0131 k\u0131sa at\u0131mlar sayesinde, fotosentezle ilgili olanlar benzeri a\u015f\u0131r\u0131 h\u0131zl\u0131 ger\u00e7ekle\u015fen kimyasal s\u00fcre\u00e7lere ili\u015fkin daha derin bilgi edinebilmeyi umuyoruz,\u201d diyor Kartner. At\u0131mlar bu denli k\u0131sa oldu\u011fundan, her bir at\u0131mda daha b\u00fcy\u00fck tesislerde \u00fcretilenlerden \u00e7ok daha az \u0131\u015f\u0131k olmas\u0131na ra\u011fmen, doruk parlakl\u0131klar kar\u015f\u0131la\u015ft\u0131r\u0131labilir olacak. \u00a0 Kaynak: DESY, \u201cPhysicists shrink particle accelerator\u201d\n< http://www.desy.de/news/news_search/index_eng.html?openDirectAnchor=883 > Referans: \u201cTerahertz-driven linear electron acceleration\u201c; Emilio A. Nanni, Wenqian R. Huang, Kyung-Han Hong, Koustuban Ravi, Arya Fallahi, Gustavo Moriena, R. J. Dwayne Miller & Franz X. K\u00e4rtner; Nature Communications, 2015; DOI: 10.1038/NCOMMS9486\n< http://www.nature.com/ncomms/2015/151006/ncomms9486/full/ncomms9486.html >", "tags": ["par\u00e7ac\u0131k fizi\u011fi"]},
{"source": "bilimfili.com", "url": "https://bilimfili.com/gercek-insan-parmagi-gibi-calisabilen-biyo-ilham-robot-parmak/", "category": "teknoloji", "date": "8 Ekim 2015", "title": "Ger\u00e7ek \u0130nsan Parma\u011f\u0131 Gibi \u00c7al\u0131\u015fabilen, Biyo-\u0130lham Robot Parmak", "content": "Bug\u00fcn kullan\u0131mda olan robot par\u00e7alar\u0131 genellikle s\u0131n\u0131rl\u0131 hareket kabiliyetine sahip ve canl\u0131 benzeri g\u00f6r\u00fcnt\u00fcye sahip de\u011fil. Do\u011fadan ve biyolojiden esinlenilen yeni bir \u00e7al\u0131\u015fmada ise, Florida Atlantic University\u2019den bilim insanlar\u0131, ger\u00e7ek hissiyat\u0131 veren ve ger\u00e7ek gibi g\u00f6r\u00fcnen benzersiz bir robot parmak geli\u015ftirdiler. Bioinspiration & Biomimetics\u2019de yay\u0131mlanan \u00e7al\u0131\u015fmada, Erik Engeberg, robot kolu nas\u0131l geli\u015ftirdi\u011fini ve bi\u00e7im bellekli ala\u015f\u0131m kullanarak bu parma\u011f\u0131 nas\u0131l test etti\u011fini, insan parma\u011f\u0131n\u0131n 3 boyutlu bilgisayar destekli tasar\u0131m modelini, 3 boyutlu yaz\u0131c\u0131 i\u015flemlerini ve \u00f6zg\u00fcn termal \u00e7al\u0131\u015fma tekni\u011fini detayland\u0131rd\u0131. Engeberg\u2019in belirtti\u011fine g\u00f6re, ara\u015ft\u0131rmac\u0131lar robot parma\u011f\u0131 termomekanik olarak programlay\u0131p b\u00fck\u00fclme ve a\u00e7\u0131lma gibi insan parma\u011f\u0131 hareketlerini kopya edebiliyorlar. Dizayn\u0131n hafifli\u011fi, yetenekli olu\u015fu ve g\u00fcc\u00fc de geleneksel mekanizmalara k\u0131yasla olduk\u00e7a fazla avantaj sa\u011fl\u0131yor, ayr\u0131ca protez eller gibi cihazlara adapte edilebiliyor. \u00c7al\u0131\u015fmada, Engeberg ve ara\u015ft\u0131rma tak\u0131m\u0131 bir iletken \u00fczerindeki elektrik ak\u0131m ge\u00e7i\u015fini i\u00e7eren ve \u2018\u2019Joule\u2019\u2019 \u0131s\u0131tma olarak adland\u0131r\u0131lan, diren\u00e7li \u0131s\u0131tma i\u015flemini kulland\u0131lar. Bilgisayar temelli 3 boyutlu insan parma\u011f\u0131 modeli kullanarak da ara\u015ft\u0131rmac\u0131lar, parma\u011f\u0131n 3 boyutlu yaz\u0131c\u0131 ile kat\u0131 modelini elde edebildiler. Geli\u015ftirilen 3 boyutlu kat\u0131 model, fleksor/ekstensor hareket verici ve pozisyon sens\u00f6r\u00fc yuvalar\u0131 i\u00e7eriyordu. Ekstensor hareket verici \u0131s\u0131t\u0131ld\u0131\u011f\u0131 zaman d\u00fcz bir \u015fekil al\u0131rken, fleksor hareket verici \u0131s\u0131t\u0131ld\u0131\u011f\u0131 zaman kavisli bir \u015fekil al\u0131yor. Ayr\u0131ca\u00a0 ara\u015ft\u0131rmac\u0131lar SMA(superior mesenteric artery) plakalar kulland\u0131lar ve \u00e7ok a\u015famal\u0131 d\u00f6kme i\u015flemi ile de parma\u011f\u0131n montaj i\u015flemini ger\u00e7ekle\u015ftirdiler. Elektriksel iskeleti elektrik ak\u0131m\u0131n\u0131 her bir SMA hareket verici boyunca ak\u0131\u015f\u0131 sa\u011flayacak \u015fekilde tasarlad\u0131lar. Eleketrik altyap\u0131s\u0131n\u0131n \u2018\u2019U\u2019\u2019 \u015feklindeki tasar\u0131m\u0131 elektrik ak\u0131m\u0131n\u0131 SMA\u2019lara do\u011fru akacak \u015fekilde y\u00f6nlendiriyor. Geli\u015ftirilen bu yeni teknolojide, \u0131s\u0131tma ve sonras\u0131nda so\u011futma s\u00fcreci ile robot parma\u011f\u0131n hareketi sa\u011flan\u0131yor. Hareket verici so\u011futuldu\u011fu zaman, malzeme yava\u015f\u00e7a gev\u015fiyor. Bu ara\u015ft\u0131rman\u0131n sonu\u00e7lar\u0131 g\u00f6steriyor ki, daha h\u0131zl\u0131 b\u00fck\u00fclme ve a\u00e7\u0131lma hareketinin yan\u0131 s\u0131ra belirlenmi\u015f \u015fekline daha isabetli ve eksiksiz bir \u015fekilde ula\u015fmas\u0131, \u00f6\u011fretilmi\u015f/belirlenmi\u015f \u015feklinin biyomekanik temelini do\u011fruluyor. SMA\u2019lar\u0131n \u0131s\u0131tma ve so\u011futma i\u015flemini gerektirmesi, bu teknolojinin so\u011futulup eski \u015feklini almas\u0131 noktas\u0131nda zamana ihtiya\u00e7 duymas\u0131 anlam\u0131na geliyor. Bu durum da geli\u015ftirilen sistem \u00fczerindeki a\u015f\u0131lmas\u0131 gereken zorluklardan birisini olu\u015fturuyor. Bu zorlu\u011fun \u00fcstesinden gelebilmek i\u00e7in, Engeberg\u2019in belirtti\u011fine g\u00f6re, ara\u015ft\u0131rmac\u0131lar bu teknolojiyi su alt\u0131 robotlar\u0131nda kullanmay\u0131 planl\u0131yorlar. \u00c7\u00fcnk\u00fc su alt\u0131nda bu sistem i\u00e7in gerekli so\u011futma sistemi do\u011fal olarak sa\u011flanm\u0131\u015f oluyor. Robot parma\u011f\u0131n ilk uygulamalar\u0131n\u0131n su alt\u0131 cihazlar\u0131nda olmas\u0131n\u0131n planlanmas\u0131ndan \u00f6t\u00fcr\u00fc, Engeberg termal izolasyonlar\u0131 parmak ucunda kulland\u0131. Bu izolasyonlar sayesinde su ak\u0131\u015f\u0131n\u0131n parmak i\u00e7erisine girmesi ve so\u011futmay\u0131 kolayla\u015ft\u0131rmas\u0131 sa\u011flan\u0131yor. Engeberg\u2019in belirtti\u011fine g\u00f6re, su alt\u0131 deneyleri, su ile so\u011futma bile\u015fenlerinin parma\u011f\u0131n i\u015fleme h\u0131z\u0131n\u0131 artt\u0131rd\u0131\u011f\u0131n\u0131 g\u00f6steriyor. \u00a0 \u0130lgili Makale: \u00a0Erik D Engeberg, Savas Dilibal, Morteza Vatani, Jae-Won Choi, John Lavery.\u00a0Anthropomorphic finger antagonistically actuated by SMA plates.\u00a0Bioinspiration & Biomimetics, 2015; 10 (5): 056002 DOI:\u00a010.1088/1748-3190/10/5/056002", "tags": ["protez", "robotlar"]},
{"source": "bilimfili.com", "url": "https://bilimfili.com/dunyayi-degistirmekte-olan-yapay-sinir-aglari-nedir/", "category": "teknoloji", "date": "4 Aral\u0131k 2015", "title": "D\u00fcnyay\u0131 De\u011fi\u015ftirmekte Olan Yapay Sinir A\u011flar\u0131 Nedir?", "content": "Bilgisayar\u0131n icad\u0131ndan beri, bilgisayarlar\u0131n asla yapamayacak olduklar\u0131 \u015feyler hakk\u0131nda konu\u015fan insanlar olmu\u015ftu. \u0130ster satran\u00e7ta b\u00fcy\u00fck bir ustay\u0131 yenmek olsun, ister yar\u0131\u015fma program\u0131n\u0131 kazanmak olsun, bu tahminler her zaman yanl\u0131\u015f \u00e7\u0131km\u0131\u015ft\u0131. Bununla beraber, olumsuz konu\u015fan b\u00f6yle insanlardan baz\u0131lar\u0131, bilgisayar biliminde her zaman daha iyi bir temele sahiptir. E\u011fer bilgisayarlar\u0131n nas\u0131l \u00e7al\u0131\u015ft\u0131\u011f\u0131n\u0131 bilseydiniz, fiilen eri\u015filmesi imkans\u0131z olacak hedefler bulundu\u011funu bilirdiniz. \u0130nsanlar\u0131n duygular\u0131n\u0131 y\u00fcz ifadelerinden tan\u0131mak. Geni\u015f bir el yaz\u0131s\u0131 \u00e7e\u015fitlili\u011fini okumak. Konu\u015fulan dildeki kelimeleri d\u00fczg\u00fcn \u015fekilde belirlemek. Yo\u011fun trafikte yar\u0131 ba\u011f\u0131ms\u0131z olarak ara\u00e7 s\u00fcrmek. Bilgisayarlar \u015fimdi t\u00fcm bu \u015feyleri ve bir hayli daha fazlas\u0131n\u0131 yapabilmeye ba\u015fl\u0131yorlar. Olumsuz d\u00fc\u015f\u00fcnen insanlar, dijital bilgisayarlar\u0131n ger\u00e7ek yetenekleri hakk\u0131nda ger\u00e7ekten sadece \u00e7ok mu k\u00fc\u00e7\u00fcmserlerdi? Bir bak\u0131ma hay\u0131r. Bilim insanlar\u0131 bu heybetli zorluklar\u0131 \u00e7\u00f6zmek i\u00e7in, beynin yap\u0131s\u0131na dayal\u0131 olan, tamamen yeni bir bilgisayar t\u00fcr\u00fc ile \u00e7\u0131kagelmek zorunda kald\u0131lar. Bu yapay sinir a\u011flar\u0131 (YSA) sadece s\u0131radan bir dijital bilgisayar \u00fczerinde \u00e7al\u0131\u015fan bir taklit olarak bulunuyor, fakat bu taklidin i\u00e7inde ger\u00e7ekle\u015fen \u015fey, klasik bili\u015fimden temel olarak \u00e7ok farkl\u0131.\nBir yapay sinir a\u011f\u0131, bilgisayar biliminde yap\u0131lan bir uygulama m\u0131? Uygulamal\u0131 biyolojide? Kuramsal matematikte? Deneysel felsefede? Asl\u0131nda t\u00fcm bunlar\u0131n hepsi ve daha fazlas\u0131nda.  \u00c7o\u011fu insan, beynimizdeki hesaplamay\u0131 yapan sinirlerin, do\u011frusal bir dizilimde ayn\u0131 levhaya ba\u011flanm\u0131\u015f ve birle\u015ftirici bir saat \u00e7evrimi taraf\u0131ndan y\u00f6netilen bir bilgisayar i\u015flemcisindeki yar\u0131 iletkenler gibi d\u00fczenlenmedi\u011fini zaten bilir. Bunun yerine, beyinde her sinir s\u00f6zde kendi kendini y\u00f6netir ve y\u00fcksek oranda karma\u015f\u0131k ve bir par\u00e7a \u00f6nceden belli olmayan \u015fekillerde kendini fiziksel olarak \u00e7evreleyen sinirlerin hepsine veya \u00e7o\u011funa ba\u011fl\u0131 halde bulunur.\nBir dijital bilgisayar i\u00e7in bunun anlam\u0131, \u0131smarlanm\u0131\u015f bir sonuca ula\u015fmak i\u00e7in bunu idare edecek ve t\u00fcm hedefe ula\u015fma y\u00f6n\u00fcnde her bir yar\u0131 iletkene ne yapaca\u011f\u0131n\u0131 s\u00f6yleyecek ana bir yaz\u0131l\u0131ma ihtiyac\u0131 olmas\u0131d\u0131r. Di\u011fer taraftan, bir beyin, her biri kendi programlamas\u0131na sahip olabilen ve d\u0131\u015ftan gelen bir h\u00fckme ihtiyac\u0131 olmadan karar verebilen milyarca k\u00fc\u00e7\u00fck ve son derece basit birimi birle\u015ftirir. Her sinir, kendi basit, \u00f6nceden belirlenmi\u015f kurallar\u0131na g\u00f6re \u00e7evresindeki sinirlerle \u00e7al\u0131\u015f\u0131r ve etkile\u015fir.\nYapay bir sinir a\u011f\u0131 tam olarak ayn\u0131 \u015feydir (\u00f6yle olmas\u0131 gerekir), fakat yaz\u0131l\u0131m ile taklit edilir. Di\u011fer bir deyi\u015fle, dijital bir bilgisayar kullanarak, taklit sinir a\u011f\u0131m\u0131z\u0131n sahip oldu\u011fu sinirlerin yerine \u00e7al\u0131\u015fan, yo\u011fun \u015fekilde birbirine ba\u011flanm\u0131\u015f bir deste k\u00fc\u00e7\u00fck program\u0131n taklidini \u00e7al\u0131\u015ft\u0131r\u0131r\u0131z. Veri YSA\u2019ya girer ve ilk \u201csinir\u201d taraf\u0131ndan \u00fczerinde baz\u0131 i\u015flemler ger\u00e7ekle\u015ftirilir, bu i\u015flemler, sinirin bu \u00f6zel nitelikli veriye nas\u0131l davranaca\u011f\u0131n\u0131n programlanmas\u0131yla belirlenmektedir. Ard\u0131ndan, benzer bir \u015fekilde se\u00e7ilmi\u015f olan bir sonraki sinire iletilir, b\u00f6ylece bir ba\u015fka i\u015flem se\u00e7ilip ger\u00e7ekle\u015ftirilebilir. Bu bilgisay\u0131msal sinir \u201ckatmanlar\u0131n\u0131n\u201d say\u0131s\u0131 s\u0131n\u0131rl\u0131d\u0131r ve hepsinden ge\u00e7ildikten sonra bir \u00e7\u0131kt\u0131 \u00fcretilir. Girdiyi \u00e7\u0131kt\u0131ya d\u00f6n\u00fc\u015ft\u00fcrme i\u015fleminin tamam\u0131, verinin dokundu\u011fu her bir sinirin programlamas\u0131n\u0131n ve verinin kendisinin ba\u015flang\u0131\u00e7 ko\u015fullar\u0131n\u0131n ortaya \u00e7\u0131kard\u0131\u011f\u0131 sonu\u00e7tur. Beyinde, \u201cba\u015flang\u0131\u00e7 ko\u015fullar\u0131\u201d, omurgadan veya beynin ba\u015fka yerinden gelen belirli sinirsel sinyallerdir. YSA durumunda bunlar, bir arama algoritmas\u0131n\u0131n sonu\u00e7lar\u0131ndan, rastgele \u00fcretilen say\u0131lara, ara\u015ft\u0131rmac\u0131lar taraf\u0131ndan el ile girilen kelimelere kadar, olmas\u0131n\u0131 istedi\u011fimiz herhangi bir \u015feydir. O halde, \u00f6zetlemek gerekirse: yapay sinir a\u011flar\u0131 temel olarak, taklit edilen beyinlerdir. Fakat, yaz\u0131l\u0131m \u201csinirlerimize\u201d, temel olarak istedi\u011fimiz herhangi bir programlamay\u0131 verebilece\u011fimizi ak\u0131lda bulundurmak \u00f6nemlidir; sahip olduklar\u0131 kurallar\u0131 ayarlamay\u0131 deneyebiliriz ve b\u00f6ylece bir insan beyni gibi davranabilirler, fakat onlar\u0131 daha \u00f6nce hi\u00e7 hesaba katmad\u0131\u011f\u0131m\u0131z sorunlar\u0131 \u00e7\u00f6zmek i\u00e7in de kullanabiliriz. Sinir a\u011flar\u0131m\u0131zda g\u00f6rme i\u015fleminin ger\u00e7ekle\u015fmesi s\u00fcreci\u00a0 \u015eimdiye dek anlatt\u0131klar\u0131m\u0131z \u00e7ok ilgin\u00e7ti, fakat hesaplama i\u00e7in genelde kullan\u0131\u015fs\u0131zd\u0131rlar. Yani, beynin h\u00fccresel yap\u0131s\u0131n\u0131 taklit edebilmek bilimsel olarak \u00e7ok ilgin\u00e7tir, ama e\u011fer nas\u0131l i\u00e7eri girece\u011fimi ve her k\u00fc\u00e7\u00fck alt oyuncuyu nas\u0131l programlayaca\u011f\u0131m\u0131 biliyorsam ve girdilerim her zaman istedi\u011fim \u00e7\u0131kt\u0131lar\u0131ma i\u015fleniyorsa, o halde neden bir YSA\u2019ya ihtiya\u00e7 duyay\u0131m? Ba\u015fka bir deyi\u015fle bir YSA\u2019n\u0131n yap\u0131s\u0131, belirli bir sorunu \u00e7\u00f6zmek amac\u0131yla bir tanesini kas\u0131tl\u0131 olarak in\u015fa etmenin, YSA\u2019n\u0131n kendisini bir par\u00e7a l\u00fczumsuz hale getiren, sorunun b\u00f6ylesine derin bir yeterli bilgisini ve \u00e7\u00f6z\u00fcmlerini gerektirdi\u011fi anlam\u0131na gelir.\nBununla beraber, bir tek karma\u015f\u0131k oyuncu ile \u00e7al\u0131\u015fmaktansa pek \u00e7ok basit oyuncuyla \u00e7al\u0131\u015fman\u0131n b\u00fcy\u00fck bir \u00fcst\u00fcnl\u00fc\u011f\u00fc vard\u0131r: basit oyuncular kendini d\u00fczeltebilir. S\u0131radan yaz\u0131l\u0131m\u0131n kendi kendini d\u00fczenleyebilen t\u00fcrlerine te\u015febb\u00fcsler olmu\u015ftu fakat makine \u00f6\u011frenimi fikrini y\u00fckseltmi\u015f olan \u015fey, yapay sinir a\u011flar\u0131d\u0131r. Yapay bir sinir a\u011f\u0131n\u0131n i\u015flevini ifade etmek amac\u0131yla \u201cgerekirci olmayan\u201d (non-deterministic) s\u00f6z \u00f6be\u011finin kullan\u0131ld\u0131\u011f\u0131n\u0131 duyacaks\u0131n\u0131z ve bu, yaz\u0131l\u0131m sinirlerimizin, veri i\u00e7in farkl\u0131 sonu\u00e7larla ba\u011flant\u0131l\u0131 olan a\u011f\u0131rl\u0131kl\u0131 istatistiksel olas\u0131l\u0131klara sahip olmas\u0131na ili\u015fkin kullan\u0131l\u0131r; A t\u00fcr\u00fcnden bir girdinin bir sonraki katmanda bu sinire ihtimali %40 iken, di\u011fer bir sinire iletilme ihtimali ise %60\u2019t\u0131r. Sinir a\u011flar\u0131 daha ayr\u0131nt\u0131l\u0131 \u015fekilde birbirine ba\u011fland\u0131k\u00e7a bu belirsizlikler h\u0131zla birbirine eklenir, bu y\u00fczden tamamen ayn\u0131 olan ba\u015flang\u0131\u00e7 ko\u015fullar\u0131, pek \u00e7ok farkl\u0131 sonuca yol a\u00e7abilir veya daha \u00f6nemlisi, pek \u00e7ok farkl\u0131 yoldan ayn\u0131 sonuca \u00e7\u0131kabilir. O halde, \u201c\u00f6\u011frenme algoritmas\u0131\u201d kavram\u0131n\u0131 g\u00f6sterelim. Basit bir \u00f6rnek, verimi geli\u015ftirmektir: ayn\u0131 girdiyi a\u011fa defalarca kere tekrar g\u00f6nderin ve do\u011fru \u00e7\u0131kt\u0131y\u0131 \u00fcretti\u011fi her sefer, bunu yaparken ge\u00e7en s\u00fcreyi kaydedin. A\u2019dan B\u2019ye giden baz\u0131 yollar do\u011fal olarak di\u011ferlerinden daha verimli olacakt\u0131r ve \u00f6\u011frenme algoritmas\u0131, daha h\u0131zl\u0131 ilerleyen bu i\u015fleyi\u015fler s\u0131ras\u0131nda meydana gelen sinirsel davran\u0131\u015flar\u0131 peki\u015ftirmeye ba\u015flayabilir. \u00c7ok daha karma\u015f\u0131k YSA\u2019lar, bir Google g\u00f6rsel arama sonucundaki hayvan t\u00fcr\u00fcn\u00fc do\u011fru \u015fekilde tan\u0131mlamak gibi daha karma\u015f\u0131k hedefler i\u00e7in u\u011fra\u015fabilir. G\u00f6r\u00fcnt\u00fc i\u015fleme ve s\u0131n\u0131fland\u0131rmadaki ad\u0131mlar \u00e7ok az d\u00fczeltilir ve YSA programc\u0131lar\u0131n\u0131n hi\u00e7bir zaman do\u011frudan tasarlayamayaca\u011f\u0131 bir kedi bulma i\u015flemi \u00fcretmek i\u00e7in rastgele olan ve rastgele olmayan, evrim benzeri bir \u00e7e\u015fitlilik ay\u0131klamas\u0131na dayan\u0131r.\nGerekirci olmayan YSA\u2019lar, \u00f6\u011frenme algoritmalar\u0131n\u0131n hedefleri taraf\u0131ndan belirlendi\u011fi \u00fczere, belirli sonu\u00e7lara ula\u015fmada daha iyi olmak i\u00e7in kendilerini yeniden yap\u0131land\u0131rd\u0131k\u00e7a, \u00e7ok daha gerekirci (deterministik)hale gelirler. Buna YSA\u2019y\u0131 \u201ce\u011fitme\u201d ad\u0131 verilir: bir YSA\u2019n\u0131n istenen i\u015flevinin \u00f6rnekleri ile onu e\u011fitirsiniz ve bu sayede bu \u00e7al\u0131\u015fmalar\u0131n\u0131n her birinde ne kadar iyi i\u015f yapt\u0131\u011f\u0131na dayal\u0131 olarak kendi kendini d\u00fczeltebilir. Bir YSA\u2019y\u0131 ne kadar fazla e\u011fitirseniz, hedeflerine ula\u015fmada o kadar iyi hale gelmesi gerekir. Ayr\u0131ca, \u201cdenetlenmeyen\u201d veya \u201cuyabilen\u201d \u00f6\u011frenme kavram\u0131 mevcuttur, akl\u0131n\u0131zda istenen \u00e7\u0131kt\u0131lar olmadan algoritmay\u0131 \u00e7al\u0131\u015ft\u0131r\u0131rs\u0131n\u0131z, fakat sonu\u00e7lar\u0131 evrimle\u015ftirmeye ba\u015flamas\u0131na ve kendisini kendi meraklar\u0131na g\u00f6re d\u00fczenlemesine izin verirsiniz. Hayal edebilece\u011finiz gibi bu hen\u00fcz iyi bir \u015fekilde anla\u015f\u0131lmam\u0131\u015ft\u0131r, fakat ayr\u0131ca ger\u00e7ek yapay zekay\u0131 veya ger\u00e7ekten geli\u015fmi\u015f yapay zekay\u0131 bulabilece\u011fimiz en muhtemel yoldur. E\u011fer tamamen beklenmedik sorunlar\u0131 \u00e7\u00f6zmek i\u00e7in tamamen bilinmeyen alanlara ger\u00e7ekten robotlar g\u00f6ndereceksek, ger\u00e7ek zamanl\u0131 olarak kendi kendilerini te\u015fvik etmek amac\u0131yla \u00f6nem atayabilen programlara ihtiyac\u0131m\u0131z olacak. YSA\u2019lar\u0131n g\u00fcc\u00fc ger\u00e7ekten burada yat\u0131yor: yap\u0131lar\u0131 sayesinde kendi programlamalar\u0131na tekrarl\u0131 de\u011fi\u015fimler yapabildikleri i\u00e7in, \u00fcreticilerin asla bulamayacaklar\u0131 cevaplar\u0131 bulma g\u00fcc\u00fcne sahipler. \u0130ster bir serbest yat\u0131r\u0131m fonu, bir reklam \u015firketi olun, ister petrol k\u00e2\u015fifi, bir bilgisayar\u0131n h\u0131z\u0131n\u0131 bir beynin \u00e7ok y\u00f6nl\u00fcl\u00fc\u011f\u00fc ile birle\u015ftirmenin potansiyelini g\u00f6rmezden gelmek imkans\u0131zd\u0131r. Bu y\u00fczden \u201cmakine \u00f6\u011frenme\u201d algoritmalar\u0131n\u0131 programlayabilmek, \u015fu an d\u00fcnyada en \u00e7ok ra\u011fbet g\u00f6ren yetenek tak\u0131mlar\u0131ndan biridir. \u00d6n\u00fcm\u00fczdeki y\u00fczy\u0131lda sorunlar\u0131 \u00e7\u00f6zmek yerine, bilgisayarlara onlar\u0131 bizim i\u00e7in \u00e7\u00f6zmeyi \u00f6\u011fretmekle pek\u00e2la daha \u00e7ok me\u015fgul olabiliriz.  YSA\u2019lar\u0131n faydas\u0131, iki temel s\u0131n\u0131ftan birine d\u00fc\u015f\u00fcyor: do\u011fal olarak hem insanlar hem de dijital bilgisayarlar i\u00e7in zor olan sorunlar\u0131 \u00e7\u00f6zme ara\u00e7lar\u0131 olmak ve bir \u015feyin (klasik olarak, beyinlerin) deneysel ve kavramsal \u00f6rnekleri olmak. \u015eimdi her birinden ayr\u0131 ayr\u0131 bahsedelim.\n\u00d6ncelikle, YSA\u2019lar ile ilgilenmenin (ve daha \u00f6nemlisi, onlara yat\u0131r\u0131m yapman\u0131n) ger\u00e7ek sebebi, onlar\u0131n sorunlar\u0131 \u00e7\u00f6zebilmesidir. Google, YouTube videolar\u0131ndan sonra \u201cs\u0131radakini izle\u201d \u00f6nerilerini nas\u0131l daha iyi hedefleyebilece\u011fini \u00f6\u011frenmek i\u00e7in bir YSA kullan\u0131yor. B\u00fcy\u00fck Hadron \u00c7arp\u0131\u015ft\u0131r\u0131c\u0131s\u0131\u2019ndaki bilim insanlar\u0131, \u00e7arp\u0131\u015fmalar\u0131n\u0131n sonu\u00e7lar\u0131n\u0131 elemek ve b\u00fcy\u00fck bir karga\u015fadan sadece bir par\u00e7ac\u0131\u011f\u0131n i\u015faretini \u00e7\u0131karmak i\u00e7in YSA\u2019lara y\u00f6neldiler. Nakliye \u015firketleri onlar\u0131 kullanarak karma\u015f\u0131k bir y\u00f6n da\u011f\u0131l\u0131m\u0131n \u00fczerinden yol uzunluklar\u0131n\u0131 en aza indiriyorlar. Kredi kart\u0131 \u015firketleri, doland\u0131r\u0131c\u0131 i\u015flemlerini tan\u0131mak i\u00e7in onlar\u0131 kullan\u0131yor. Daha k\u00fc\u00e7\u00fck tak\u0131mlar ve bireyler i\u00e7in bile eri\u015filebilir hale geliyorlar \u2013 Amazon, MetaMind ve daha fazlas\u0131, \u015fa\u015f\u0131rt\u0131c\u0131 miktarda d\u00fc\u015f\u00fck bir \u00fccret kar\u015f\u0131l\u0131\u011f\u0131nda, \u0131smarlanm\u0131\u015f makine \u00f6\u011frenim hizmetlerini herkese sunuyorlar. Foto\u011fraflar ile e\u011fitilmi\u015f bir YSA, damb\u0131llar\u0131n nas\u0131l g\u00f6r\u00fcnd\u00fc\u011f\u00fcn\u00fc d\u00fc\u015f\u00fcn\u00fcrken Her\u015fey daha yeni ba\u015fl\u0131yor. Google, foto\u011fraf \u00e7\u00f6z\u00fcmleme algoritmalar\u0131n\u0131 gitgide daha fazla hayvan foto\u011fraf\u0131 ile e\u011fitiyor ve s\u0131radan foto\u011fraflarda k\u00f6pekleri kedilerden ay\u0131rt etmede epey iyi durumdalar. Hem \u00e7eviri hem de ses bile\u015fimlerinin ilerlemesiyle, yak\u0131nda farkl\u0131 diller konu\u015fan insanlar aras\u0131nda do\u011fal, ger\u00e7ek zamanl\u0131 sohbetler sunan babil bal\u0131\u011f\u0131 (Bir Otostop\u00e7unun Galaksi Rehberi\u2019nde, \u00e7eviri yapan bal\u0131k) benzeri bir cihaza sahip olabiliriz. Ve tabii ki, makine \u00f6\u011frenimini ger\u00e7ekten kollar\u0131na takan azametli \u00fc\u00e7 b\u00fcy\u00fck \u00f6rnek var: Siri, Now ve Cortana. Bir sinir a\u011f\u0131n\u0131n \u00f6teki y\u00fcz\u00fc, beyinlerin yap\u0131s\u0131n\u0131 yans\u0131tmas\u0131 i\u00e7in onu dikkatlice tasarlamakta yat\u0131yor. Hem bu yap\u0131y\u0131 anlamam\u0131z, hem de bunu taklit etmek i\u00e7in gereken hesaplama g\u00fcc\u00fc, bir bilgisayar \u00f6rne\u011finde \u00e7etin bir beyin bilimi yapmam\u0131z i\u00e7in ihtiyac\u0131m\u0131z olan yere uzak. Beynin belirli b\u00f6l\u00fcmlerinin belirli y\u00f6nlerini taklit etmekte baz\u0131 ola\u011fan\u00fcst\u00fc \u00e7abalar olmu\u015ftu, fakat h\u00e2l\u00e2 epey ba\u015flang\u0131\u00e7 a\u015famas\u0131ndalar. Bu yakla\u015f\u0131m\u0131n sahip oldu\u011fu bir \u00fcst\u00fcnl\u00fck de, insanlara genetik m\u00fchendisli\u011fi uygulayarak beyinlerinde deneysel bir de\u011fi\u015fim yapamayaca\u011f\u0131n\u0131z (veya yapmaman\u0131z gerekti\u011fi) halde, b\u00f6ylesine \u00e7\u0131lg\u0131n bilim insan\u0131 deneylerini kesinlikle taklit beyinlerde yapabilecek olman\u0131zd\u0131r. YSA\u2019lar, t\u0131bb\u0131n uygulamada veya ahl\u00e2ken d\u00fc\u015f\u00fcnd\u00fc\u011f\u00fcnden \u00e7ok daha geni\u015f bir olas\u0131l\u0131k dizisini ke\u015ffedebilir ve g\u00fcn\u00fcn birinde bilim insanlar\u0131n\u0131n merak etti\u011fi, muhtemel olarak beklenmeyen sonu\u00e7lara sahip varsay\u0131mlara h\u0131zl\u0131ca g\u00f6z atmalar\u0131n\u0131 sa\u011flayabilir. Kendinize \u201cYapay bir sinir a\u011f\u0131 bunu yapabilir mi?\u201d diye sorduktan hemen sonra, \u201cBen bunu yapabilir miyim?\u201d diye sorun. E\u011fer cevap evet ise, o halde beyniniz, bir g\u00fcn bir YSA\u2019n\u0131n taklit edebilece\u011fi bir \u015feyi yapabiliyor olmal\u0131d\u0131r. Di\u011fer tarafta, g\u00fcn\u00fcn birinde bir YSA\u2019n\u0131n yapabilece\u011fi fakat bir beynin asla yapamayaca\u011f\u0131 pek \u00e7ok \u015fey var.\nYSA\u2019lar\u0131n sahip oldu\u011fu olanaklar neredeyse s\u0131n\u0131rs\u0131z. Kaynak : Extreme Tech,\u00a0Artificial neural networks are changing the world. What are they?, www.extremetech.com/extreme/215170-artificial-neural-networks-are-changing-the-world-what-are-they", "tags": ["bilgisayar bilimleri", "makine \u00f6\u011frenimi", "yapay zeka"]},
{"source": "bilimfili.com", "url": "https://bilimfili.com/karbon-tutabilen-yeni-kristal-malzeme/", "category": "teknoloji", "date": "17 Ekim 2015", "title": "Havadaki Karbonu Tutabilen Yeni Kristal Malzeme", "content": "\u2018Mikropor\u2019 ad\u0131 verilen mikroskobik bo\u015fluklar i\u00e7eren yeni bir malzemenin iklim de\u011fi\u015fikli\u011fi ile sava\u015f\u0131m\u0131za katk\u0131da bulunabilir. Bilim insanlar suyun varl\u0131\u011f\u0131nda bile karbondioksidi \u00f6nceden bilinen di\u011fer materyallerden \u00e7ok daha verimli bir \u015fekilde yakalayan kristaller olu\u015fturdu. Ara\u015ft\u0131rma yak\u0131n d\u00f6nemde bilimsel dergi Science\u2019taki bir raporla yay\u0131nland\u0131. \u0130klim de\u011fi\u015fikli\u011fini azaltman\u0131n bir yolu da havadaki karbondioksidi yakalamak olabilir. Bu \u015fimdiye kadar \u00e7ok zordu; \u00e7\u00fcnk\u00fc suyun varl\u0131\u011f\u0131 karbondioksidin havadan emilimini engellemekte. Tam bir dehidrasyon ise maliyeti y\u00fcksek bir i\u015flem.Ara\u015ft\u0131rmac\u0131lar, kristal i\u00e7erisindeki mikroporlar\u0131n karbondioksit ve su i\u00e7in ayr\u0131 emilim b\u00f6lgeleri bulunan kararl\u0131 ve geri d\u00f6n\u00fc\u015febilir bir materyal \u00fcrettiler. \u201cBu, nemin varl\u0131\u011f\u0131nda etkili bir \u015fekilde karbondioksit yakalayabilen bildi\u011fim ilk materyal. Di\u011fer t\u00fcm durumlarda su ve karbondioksit aras\u0131nda bir \u00e7eki\u015fme olur ve genelde su kazan\u0131r. Ancak bu madde her ikisinin de emilimini yaparken, karbondioksit emilimi \u00e7ok daha fazlad\u0131r.\u201d diyor Stockholm University\u2019den ara\u015ft\u0131rmac\u0131 Osamu Terasaki. SGU-29 ad\u0131 verilen bu yeni madde uluslararas\u0131 bir i\u015fbirli\u011finin \u00fcr\u00fcn\u00fcd\u00fcr. Bir bak\u0131r silikat kristali olan SGU-29, atmosferdeki karbondioksidi yakalamak i\u00e7in kullan\u0131labilir ve emisyonlar\u0131 b\u00fcy\u00fck oranda temizler. \u201cKarbondioksit her zaman nemle \u00fcretildi ve biz \u015fimdi karbondioksidi nemli gaz\u0131n i\u00e7inden ay\u0131r\u0131yoruz. Geli\u015ftirilmekte olan di\u011fer sistemlerle birle\u015ftirildi\u011finde at\u0131k karbon yeni de\u011ferli bile\u015fiklerin olu\u015fturulmas\u0131 i\u00e7in de kullan\u0131labilir. Bilim insanlar\u0131 bunun i\u00e7in \u00e7ok s\u0131k\u0131 \u00e7al\u0131\u015fmakta ve muhtemelen be\u015f y\u0131l i\u00e7erisinde bunu yapabiliyor olaca\u011f\u0131z. En zor k\u0131sm\u0131 karbondioksidi yakalamakt\u0131 ve \u015fimdi bunun i\u00e7in bir \u00e7\u00f6z\u00fcm\u00fcm\u00fcz var.\u201d diyor Osamu Terasaki. \u00a0 Kaynak : \u00a0S. J. Datta, C. Khumnoon, Z. H. Lee, W. K. Moon, S. Docao, T. H. Nguyen, I. C. Hwang, D. Moon, P. Oleynikov, O. Terasaki, K. B. Yoon.CO2 capture from humid flue gases and humid atmosphere using a microporous coppersilicate. Science, 2015; 350 (6258): 302 DOI:10.1126/science.aab1680", "tags": ["kristaller", "k\u00fcresel \u0131s\u0131nma", "malzeme bilimi", "sera gazlar\u0131"]},
{"source": "bilimfili.com", "url": "https://bilimfili.com/hololens-bizi-daha-zeki-mi-yapacak/", "category": "teknoloji", "date": "20 Ekim 2015", "title": "HoloLens Bizi Daha Zeki Yapacak m\u0131?", "content": "Bu y\u0131l\u0131n Ocak ay\u0131nda Microsoft, sanal ve art\u0131r\u0131lm\u0131\u015f ger\u00e7ekli\u011fe (AR) dayanan bir teknoloji olan HoloLens\u2019i tan\u0131tt\u0131. HoloLens, 3 boyutlu resimler bindirerek g\u00f6rd\u00fc\u011f\u00fcn\u00fcz \u015feyleri tamaml\u0131yor. Ayr\u0131ca yapay zeka (AI \u2013 Artificial Intelligence) kullanarak giyen ki\u015finin i\u00e7inde bulundu\u011fu duruma ba\u011fl\u0131 olarak konu ili ilgili bilgi \u00fcretiyor. Bu bilgi daha sonra sanal ger\u00e7eklik (VR) kullan\u0131larak normal g\u00f6r\u00fc\u015f\u00fcn\u00fczde \u00e7o\u011falt\u0131l\u0131yor. Bir\u00e7o\u011fumuz, bilgisayar oyunlar\u0131ndan t\u0131bbi bilimlere kadar sahip oldu\u011fu potansiyeli hayal ediyoruz. Fakat HoloLens ayr\u0131ca geleneksel yapay zekan\u0131n \u00f6tesine ge\u00e7en bir fikri anlamam\u0131z\u0131 sa\u011flayabilir: s\u00f6z yapay zekadan a\u00e7\u0131l\u0131nca s\u0131kl\u0131kla bahsedildi\u011fi gibi, bu teknoloji bizim zekam\u0131z\u0131n yerini almak yerine onu tamamlayabilir. Yapay zekan\u0131n (AI) ilk tan\u0131mland\u0131\u011f\u0131 zamanlarda, ba\u015fka bir fikir ortaya \u00e7\u0131km\u0131\u015ft\u0131: zeka y\u00fckseltmesi (IA), ayn\u0131 zamanda alg\u0131 y\u00fckseltmesi veya makine taraf\u0131ndan y\u00fckseltilen zeka gibi \u00e7e\u015fitli \u015fekillerde biliniyor. \u0130nsan ile ayn\u0131 veya ondan daha iyi \u015fekilde bilgi i\u015fleme yetene\u011fine sahip ba\u011f\u0131ms\u0131z bir yap\u0131 olan yapay zekaya z\u0131t olarak, IA asl\u0131nda insan zekas\u0131n\u0131 tamamlay\u0131c\u0131 ve y\u00fckseltici olarak tasarland\u0131. IA, AI \u00fczerinde b\u00fcy\u00fck bir \u00fcst\u00fcnl\u00fc\u011fe sahip: AI zekay\u0131 ba\u015ftan in\u015fa ederken, IA milyonlarca y\u0131l boyunca evrimle\u015fmi\u015f insan zekas\u0131 \u00fczerine in\u015fa ediliyor. IA, insanlar\u0131n ilk ileti\u015fim kurmaya ba\u015flad\u0131\u011f\u0131 zamandan beri vard\u0131, en az\u0131ndan \u00e7ok geni\u015f bir anlamda b\u00f6yle. Yazmak, IA olarak d\u00fc\u015f\u00fcn\u00fclebilecek ilk teknolojilerden olabilir ve yarat\u0131c\u0131l\u0131\u011f\u0131m\u0131z\u0131, alg\u0131lay\u0131\u015f\u0131m\u0131z\u0131, verimlili\u011fimizi ve sonunda zekam\u0131z\u0131 geli\u015ftirmemize olanak sa\u011flam\u0131\u015ft\u0131r.\n\u00d6rne\u011fin atalar\u0131m\u0131z, onlar\u0131n atalar\u0131 taraf\u0131ndan g\u00f6sterme \u00fczerinden ve s\u00f6zl\u00fc olarak aktar\u0131lan bilginin yard\u0131m\u0131yla deneme ve yan\u0131lma y\u00f6ntemlerine dayanan ara\u00e7lar ile yap\u0131lar in\u015fa ettiler. Fakat herhangi bir bireyin d\u0131\u015ftan gelen yard\u0131m olmadan akl\u0131nda tutabilece\u011fi \u00e7ok fazla bilgi bulunuyor. Bug\u00fcn y\u00fcksek teknoloji \u00f6l\u00e7\u00fcm ara\u00e7lar\u0131 ve y\u00fcksek tutarl\u0131l\u0131\u011fa\u00a0sahip yaz\u0131l\u0131mlar\u0131n yard\u0131m\u0131yla karma\u015f\u0131k yap\u0131lar in\u015fa ediyoruz. Ayr\u0131ca bizden \u00f6nce gelmi\u015f say\u0131s\u0131z di\u011ferlerinin kaydetti\u011fi deneyimler sayesinde sahip oldu\u011fumuz bilgiler de epey geli\u015fti. Bir insan\u0131n hat\u0131rlayabilece\u011finden daha fazla bilgiye \u015fimdi bir tu\u015fa basarak d\u0131\u015f cihazlar \u00fczerinden kolayca ula\u015fabiliyoruz. IA prensipte pek \u00e7ok y\u0131ld\u0131r buralarda olmas\u0131na ra\u011fmen, geni\u015f \u00f6l\u00e7\u00fcde bilinen bir konu olmam\u0131\u015ft\u0131. Fakat HoloLens gibi sistemler ile, IA \u015fimdi a\u00e7\u0131k\u00e7a ge\u00e7mi\u015fte oldu\u011fundan daha h\u0131zl\u0131 bir \u015fekilde geli\u015ftirilebilir. Art\u0131r\u0131lm\u0131\u015f ger\u00e7eklik, IA\u2019y\u0131 m\u00fcmk\u00fcn k\u0131lan, zekam\u0131z\u0131 tamamlayan ve onu geli\u015ftiren sadece son teknoloji. Microsoft\u2019un HoloLens ile ger\u00e7ekle\u015ftirdi\u011fi s\u0131\u00e7rama, AI\u2019yi kullanarak IA\u2019y\u0131 y\u00fckseltmek. Bu daha \u00f6nce \u00e7e\u015fitli ve bamba\u015fka sistemlerde yap\u0131lm\u0131\u015f olsa da, Microsoft daha k\u00fc\u00e7\u00fck olan b\u00fct\u00fcn bile\u015fenleri toplamay\u0131 ve zengin bir deneyim ile geni\u015f bir \u00f6l\u00e7ek \u00fczerinde sunmay\u0131 ba\u015fard\u0131. Art\u0131r\u0131lm\u0131\u015f -\u00e7o\u011falt\u0131lm\u0131\u015f- ger\u00e7eklik deneyimi \u00d6rne\u011fin, kanun uygulama organlar\u0131 HoloLens\u2019i kullanarak talep \u00fczerine bilgiye eri\u015febilir. Bir \u015f\u00fcphelinin tehlikeli olup olmama ihtimaline karar vermek i\u00e7in kayd\u0131na h\u0131zl\u0131ca eri\u015febilir. \u015e\u00fcphelinin bir kovalamaca esnas\u0131nda gidebilece\u011fi g\u00fczergahlar\u0131 \u00f6nceden tahmin edebilir. Bunlar, polisleri alanda etkin bir \u015fekilde daha \u201czeki\u201d hale getirecektir. Cerrahlar zaten, ameliyat i\u015flemlerinin \u00f6rne\u011fini \u00f6nceden \u00e7\u0131karmak i\u00e7in 3 boyutlu yazd\u0131rma teknolojisinden faydalan\u0131yorlar ve daha \u00f6nce hi\u00e7 m\u00fcmk\u00fcn olmam\u0131\u015f baz\u0131 \u00e7ok karma\u015f\u0131k ameliyatlar\u0131 ger\u00e7ekle\u015ftirebiliyorlar. \u00d6rnekler HoloLens gibi bir AR cihaz\u0131 \u00fczerinden yans\u0131t\u0131larak benzer benze\u015fimler ger\u00e7ekle\u015ftirilebilir. Son zamanlarda, s\u00fcperzeki AI taraf\u0131ndan y\u00f6neltilen tehdit hakk\u0131nda baz\u0131 \u00f6nemli tahminler oldu. Nick Bostrom gibi d\u00fc\u015f\u00fcn\u00fcrler, bu alandaki pek\u00e7ok meseleyi ke\u015ffettiler. AI bug\u00fcn herhangi bir insan\u0131n sahip oldu\u011fu zekan\u0131n \u00e7ok gerisinde. Fakat bu durum de\u011fi\u015febilir. Hatta s\u00fcperzeki AI korkusu, AI ile bizim aram\u0131zdaki a\u00e7\u0131k bir fark \u00fczerine kurulu. AI ile bu ayr\u0131m daha bulan\u0131k hale geliyor, AI ile bizim aram\u0131zda bir \u00e7at\u0131\u015fma olmas\u0131 ihtimali de \u00f6yle.\nZeka y\u00fckseltmesi eski bir fikir, fakat yeni art\u0131r\u0131lm\u0131\u015f ger\u00e7eklik cihazlar\u0131n\u0131n geli\u015ftirilmesi ile g\u00fcndeme oturuyor. Teknoloji ile e\u015fi g\u00f6r\u00fclmemi\u015f bir aray\u00fczey sayesinde, d\u00fc\u015f\u00fcncelerinizin s\u00fcperinsan seviyelerine y\u00fckselmesi uzun s\u00fcrmeyebilir. Referans :\u00a0Opinion: Intelligence amplification will make us as smart as the machines, phys.org/news/2015-10-opinion-intelligence-amplification-smart-machines.html", "tags": ["bilgisayar bilimleri", "zeka"]},
{"source": "bilimfili.com", "url": "https://bilimfili.com/oda-sicakliginda-elmas-uretmek/", "category": "teknoloji", "date": "3 Aral\u0131k 2015", "title": "Yeni Bir Karbon Faz\u0131 Bulundu ya da Oda S\u0131cakl\u0131\u011f\u0131nda Elmas \u00dcretmek", "content": "North Carolina State University ara\u015ft\u0131rmac\u0131lar\u0131 kat\u0131 karbonun yeni bir faz\u0131n\u0131 ke\u015ffetti ve bunu \u2018Q-karbon\u2019 olarak adland\u0131rd\u0131. Bilinen grafit ve elmas gibi karbon formlar\u0131ndan farkl\u0131 olan bu faz, yine ara\u015ft\u0131rmac\u0131lar taraf\u0131ndan ke\u015ffedilen bir teknik ile oda s\u0131cakl\u0131\u011f\u0131nda ve ortalama bir bas\u0131n\u00e7ta elmas benzeri yap\u0131lar olu\u015fturmak i\u00e7in kullan\u0131labilecek. Bu noktada bir a\u00e7\u0131klama yapmakta fayda var, faz ile yaz\u0131da kastedilen \u015fey ayn\u0131 maddenin birbiri ile ayn\u0131 \u00f6zelli\u011fi olmayan farkl\u0131 formlar\u0131 ve yap\u0131lar\u0131d\u0131r. \u00d6rne\u011fin grafit ve elmas karbonun iki ayr\u0131 \u2018kat\u0131\u2019 faz\u0131d\u0131r. \u00dcniversite\u2019de Malzeme Bilimi ve M\u00fchendisli\u011fi Profes\u00f6r\u00fc olan ara\u015ft\u0131rman\u0131n \u00fc\u00e7 makalesinin de ba\u015f yazar\u0131 olan Jay Narayan ke\u015ffettikleri bu \u00fc\u00e7\u00fcnc\u00fc kat\u0131 karbon faz\u0131n\u0131n do\u011fada ancak baz\u0131 gezegenlerin \u00e7ekirde\u011finde bulunuyor olabilece\u011fini s\u00f6yl\u00fcyor. Q-karbon\u2019un baz\u0131 al\u0131\u015f\u0131lmad\u0131k \u00f6zellikleri var; bunlardan birincisi ise ferromanyetik (demirle manyetik etkile\u015fime girebilen) olmas\u0131 ki di\u011fer fazlar\u0131n b\u00f6yle bir \u00f6zelli\u011fi yok. \u0130kincisi ise Q-karbon\u2019un elmastan daha sert olmas\u0131 ve \u00fc\u00e7\u00fcnc\u00fcs\u00fc de \u00e7ok k\u00fc\u00e7\u00fck miktarda enerjilere dahi maruz kald\u0131\u011f\u0131nda korla\u015fmas\u0131 veya par\u0131ldamas\u0131. Narayan; \u201cQ-karbon\u2019un g\u00fcc\u00fc ve d\u00fc\u015f\u00fck work-function\u2019\u0131 (malzeme biliminde maddeden elektron kopar\u0131lmas\u0131 i\u00e7in yap\u0131lan termodinamik i\u015f ya da verilen enerji olarak tan\u0131mlanan terim) , onu yeni elektronik g\u00f6r\u00fcnt\u00fcleme teknolojilerinin geli\u015ftirilmesinde son derece gelecek vaat eden bir malzeme k\u0131l\u0131yor. \u201d a\u00e7\u0131klamas\u0131nda bulundu. Q-karbon ayr\u0131ca \u00e7e\u015fitli tek kristalli elmas nesneler \u00fcretmekte de kullan\u0131labilir ancak bunun yolu \u00f6ncelikle Q-karbon\u2019u \u00fcretmenin tarifini \u00f6\u011frenmekten ge\u00e7iyor. Ara\u015ft\u0131rmac\u0131lar yola, safir (Al2O3), cam veya polimer plastik gibi bir s\u00fcbstrat ile \u00e7\u0131k\u0131yorlar. Bu s\u00fcbstrat daha sonra amorfus karbon (kristalin yap\u0131lar olu\u015fturamayan reaktif karbonlar) ile kaplan\u0131yor. Bu karbon k\u0131l\u0131f daha sonra 200 nanosaniye (saniyenin milyarda biri) s\u00fcren tek bir lazer at\u0131m\u0131 ile vuruluyor ve b\u00f6ylelikle karbonun s\u0131cakl\u0131\u011f\u0131 3.727 santigrat dereceye (4000 Kelvin) \u00e7\u0131kar\u0131l\u0131yor akabinde de h\u0131zl\u0131ca so\u011futuluyor. T\u00fcm bu i\u015flemler deniz seviyesindeki hava bas\u0131nc\u0131 olarak adletti\u011fimiz 1 atmosfer bas\u0131n\u00e7ta ger\u00e7ekle\u015ftiriliyor. Sonu\u00e7ta olu\u015fan malzeme ise bir Q-karbon filmi veya \u00e7ar\u015faf\u0131 ki ara\u015ft\u0131rmac\u0131lar bu i\u015flemleri d\u00fczenleyerek filmin kal\u0131nl\u0131\u011f\u0131n\u0131 20 ila 500 nanometre aras\u0131nda ayarlayabiliyorlar. Farkl\u0131 s\u00fcbstratlar kullanarak ve lazer at\u0131m\u0131n\u0131n s\u00fcresini de\u011fi\u015ftirerek karbonun so\u011fuma s\u00fcresini de kontrol eden ara\u015ft\u0131rmac\u0131lar, bu de\u011fi\u015fen so\u011fuma s\u00fcrelerine ba\u011fl\u0131 olarak Q-karbon i\u00e7erisinde elmas yap\u0131lar\u0131 olu\u015fturabiliyorlar. Narayan konu ile ilgili ; \u201cElmas mikroi\u011fneler, nanoi\u011fnecikler, nanonoktalar veya geni\u015f alanl\u0131 elmas filmler \u00fcretebiliyoruz ve bu malzemelerin kullan\u0131m alanlar\u0131 ila\u00e7lar\u0131n kan i\u00e7inde ta\u015f\u0131nmas\u0131ndan, end\u00fcstriyel s\u00fcre\u00e7lere; y\u00fcksek s\u0131cakl\u0131k de\u011fi\u015fimlerinden elektronikleri g\u00fc\u00e7lendirmeye kadar geni\u015f bir yelpazeyi kaps\u0131yor. Bu elmas nesnelerin tekil-kristalin (tek kristal yap\u0131) yap\u0131lar\u0131 var ve bu \u00e7oklu kristalin yap\u0131ya sahip olan malzemelere g\u00f6re \u00e7ok daha g\u00fc\u00e7l\u00fc k\u0131l\u0131yor. Bu i\u015flemlerin tamam\u0131 da oda s\u0131cakl\u0131\u011f\u0131 ve ortalama (al\u0131\u015f\u0131ld\u0131k) hava bas\u0131nc\u0131nda ger\u00e7ekle\u015fiyor. Kulland\u0131\u011f\u0131m\u0131z lazer ise g\u00f6z tedavisinde kullan\u0131lan lazerlere benzer.. T\u00fcm bu durumlar bir araya getirildi\u011finde g\u00f6r\u00fcl\u00fcyor ki, bizler sadece yeni uygulamalar geli\u015ftirmekle kalm\u0131yor ayn\u0131 zamanda bunu elmasa nazaran \u00e7ok daha ucuza ger\u00e7ekle\u015ftirebiliyoruz.\u201d\u00a0a\u00e7\u0131klamas\u0131nda bulunuyor. Ayr\u0131ca e\u011fer ara\u015ft\u0131rmac\u0131lar Q-karbon\u2019lar\u0131n daha fazlas\u0131n\u0131 elmasa \u00e7evirmek isterlerse, lazer-at\u0131m\u0131/so\u011futma s\u00fcrecinin tekrarlanmas\u0131n\u0131n yeterli olaca\u011f\u0131n\u0131 s\u00f6yl\u00fcyorlar. Q-karbon filmler \u00fcretebilen ara\u015ft\u0131rmac\u0131lar, \u015fimdilik bu malzemenin \u00f6zelliklerini kavramaya \u00e7al\u0131\u015f\u0131yorlar ve hen\u00fcz malzemeyi kullanmak \u00fczere onu kontrol etme noktas\u0131nda yolun ba\u015f\u0131nda olduklar\u0131n\u0131 belirtiyorlar. Elmaslar hakk\u0131nda hali haz\u0131rda \u00e7ok fazla bilgimiz oldu\u011funu s\u00f6yleyen ara\u015ft\u0131rma ekibi, buna dayanarak elmas nanonoktalar (nanodots) \u00fcretebileceklerini s\u00f6yl\u00fcyor. Ancak Q-karbon ile nas\u0131l nanonoktalar ve mikroi\u011fnecikler \u00fcretilece\u011fi hen\u00fcz bilinmiyor, bu y\u00fczden \u015fu anki incelemeleri \u00e7o\u011funlukla bu alanlara odaklanm\u0131\u015f durumda. \u00a0 \u00a0 Kaynak : \u201cNovel Phase of Carbon, Ferromagnetism and Conversion into Diamond\u201d Jagdish Narayan and Anagh Bhaumik, Published: Nov. 30, Journal of Applied Physics, DOI: 10.1063/1.4936595 Jagdish Narayan et al. Research Update: Direct conversion of amorphous carbon into diamond at ambient pressures and temperatures in air, APL Materials (2015). DOI: 10.1063/1.4932622", "tags": ["de\u011ferli ta\u015f ve metaller", "elementler", "malzeme bilimi", "nanoteknoloji"]},
{"source": "bilimfili.com", "url": "https://bilimfili.com/manyetik-gorunmezlik-pelerini-tasarlandi/", "category": "teknoloji", "date": "4 Aral\u0131k 2015", "title": "Manyetik G\u00f6r\u00fcnmezlik Pelerini Tasarland\u0131", "content": "Normalde iki m\u0131knat\u0131s birbirine yakla\u015ft\u0131r\u0131ld\u0131\u011f\u0131nda, manyetik alanlar aras\u0131 etkile\u015fime ba\u011fl\u0131 olarak ya iter ya da \u00e7ekerler. Tabi \u00fczerlerine manyetik g\u00f6r\u00fcnmezlik pelerini \u00f6rtmedi\u011finiz s\u00fcrece! Ge\u00e7ti\u011fimiz g\u00fcnlerde Nature Communications dergisinde bulgular\u0131 payla\u015f\u0131lan bir \u00e7al\u0131\u015fma ile ara\u015ft\u0131rmac\u0131lar manyetik g\u00f6r\u00fcnmezlik pelerini tasarlamay\u0131 ba\u015fard\u0131klar\u0131n\u0131 a\u00e7\u0131klad\u0131. \u00dc\u00e7 boyutlu bu pelerinin i\u00e7ine manyetik bir nesne yerle\u015ftirildi\u011finde, \u00e7evredeki hi\u00e7bir manyetik alandan etkilenmedi\u011fini g\u00f6sterdiler. D\u0131\u015far\u0131dan bak\u0131ld\u0131\u011f\u0131nda nesne manyetiklik \u00f6zelli\u011fini yitirmi\u015f gibi g\u00f6z\u00fckse de, asl\u0131nda sadece pelerinin alt\u0131na saklanm\u0131\u015f oluyor. \u00c7in\u2019in Hangzhou kentinde bulunan Zhejiang \u00dcniversitesi\u2019nden Yungui Ma liderli\u011finde ger\u00e7ekle\u015ftirilen bu manyetik g\u00f6r\u00fcnmezlik y\u00f6ntemi, daha \u00f6nce yap\u0131lan g\u00f6r\u00fcnmezlik pelerinleri gibi meta-malzemelere (yinelenen desenlerle olu\u015fturulan insan yap\u0131m\u0131 malzemeler) dayan\u0131yor. Elektromanyetik dalgalar\u0131 al\u0131\u015f\u0131lmam\u0131\u015f bi\u00e7imlerde manip\u00fcle ederek i\u015fliyor. G\u00f6r\u00fcnmezlik etkisini elde edebilmek i\u00e7in, ara\u015ft\u0131rmac\u0131lar \u201c\u00e7ift katmanl\u0131 pelerin (\u0130ng. bilayer cloak)\u201d ad\u0131 verilen yeni bir t\u00fcr g\u00f6r\u00fcnmezlik pelerini kullanm\u0131\u015f. \u00c7ift katmanl\u0131 pelerin ilk olarak 2012 y\u0131l\u0131nda Barcelona Autonomous \u00dcniversitesi\u2019nden Alvaro Sanchez ve ekibi taraf\u0131ndan geli\u015ftirilmi\u015fti. K\u00fcresel yap\u0131ya sahip bu pelerin iki katmandan olu\u015fuyordu: S\u00fcperiletken bir i\u00e7 kabuk (tek-kristal YBCO\u2019dan yap\u0131lma) ve ferromanyetik bir d\u0131\u015f kabuk (bir nikel-\u00e7inko bile\u015fi\u011finden yap\u0131lma). Bu iki malzemenin kar\u015f\u0131t manyetik davran\u0131\u015flar\u0131 var; bu da onlar\u0131n d\u0131\u015f manyetik alan kar\u015f\u0131s\u0131nda z\u0131t tepkiler vermelerine neden oluyor. \u0130\u00e7teki YBCO kabuk manyeti alan\u0131 d\u0131\u015farlarken, d\u0131\u015ftaki nikel-\u00e7inko kabuk yo\u011funla\u015ft\u0131r\u0131yor. Bu malzemeleri dikkatle i\u015fleyip birle\u015ftirmek suretiyle, bilimciler bu kar\u015f\u0131t etkilerin birbirlerini t\u00fcm\u00fcyle iptal etmesini sa\u011flam\u0131\u015f ve b\u00f6ylece ortaya bir g\u00f6r\u00fcnmezlik etkisi \u00e7\u0131km\u0131\u015f. \u201cEn uygun durumda, bu iki ters etki t\u00fcm\u00fcyle dengelenebilir. Dolay\u0131s\u0131yla ikisi birlikte d\u00fc\u015f\u00fck frekanslarda d\u0131\u015f manyetik alan \u00fczerinde bir de\u011fi\u015fiklik yaratmaz,\u201d diye a\u00e7\u0131kl\u0131yor Ma. Manyetik g\u00f6r\u00fcnmezlik pelerininin, biyolojik deneylerde ve manyetik duyarl\u0131l\u0131\u011f\u0131 olan ekipmanlarda, canl\u0131 organizmalar\u0131 ve di\u011fer nesneleri manyetik alanlardan koruyup, manyetik alanlar\u0131n da \u00e7arp\u0131t\u0131lmadan nesnelerin etraf\u0131ndan dola\u015fmas\u0131n\u0131 sa\u011flamak gibi uygulamalar\u0131 olabilir. Ayr\u0131ca manyetik ve metalik nesnelerin kapat\u0131lmas\u0131na gerek kalmadan metal dedekt\u00f6rlerinden ge\u00e7mesini de sa\u011flayabilir. Bununla birlikte, \u015fu anki tasar\u0131m uygulama a\u015famas\u0131ndan epey uzak. En b\u00fcy\u00fck probem, pelerinin i\u015fleyebilmesi i\u00e7in s\u00fcperiletken YBCO\u2019nun s\u0131v\u0131 nitrojen i\u00e7inde 90 K\u2019e kadar so\u011futulmas\u0131n\u0131n gerekmesi. \u201cAyr\u0131ca kuramsal olarak d\u00fczg\u00fcn da\u011f\u0131l\u0131ml\u0131 bir alan varsayd\u0131k. Alan homojenli\u011fini fazlas\u0131yla yitirdi\u011finde pelerinin g\u00f6r\u00fcnmezlik etkisinin ne hale gelece\u011fi konusunda teredd\u00fctlerimiz var,\u201d diyor Ma. A\u015f\u0131lmas\u0131 gereken t\u00fcm zorluklara ra\u011fmen, heyecan verici bir \u00e7al\u0131\u015fma oldu\u011fu ku\u015fkusuz. \u201cMakale, bizim manyetik pelerinler \u00fczerine yapt\u0131\u011f\u0131m\u0131z ara\u015ft\u0131rmay\u0131 ilerletmi\u015f. \u00c7al\u0131\u015fmalar\u0131 bir kez daha g\u00f6steriyor ki, do\u011fru ak\u0131m ve d\u00fc\u015f\u00fck frekansl\u0131 elektromanyetik izge b\u00f6lgeleri, ger\u00e7ek pelerin uygulamalar\u0131 i\u00e7in en uygun ko\u015fullar\u0131 sa\u011flayabilir. Statik ve d\u00fc\u015f\u00fck frekansl\u0131 manyetik alanlar pek \u00e7ok teknoloji i\u00e7in \u00f6nem ta\u015f\u0131d\u0131\u011f\u0131ndan, manyetik g\u00f6r\u00fcnmezlik pelerinine ili\u015fkin bu yeni bulgular\u0131n \u00f6nemli uygulamalar\u0131 olacakt\u0131r,\u201d \u015feklinde yorumluyor Sanchez. \u00a0 Kaynak: Phys.org, \u201cMagnetic invisibility cloak shields magnets from magnetic fields\u201d\n < http://phys.org/news/2015-12-magnetic-invisibility-cloak-shields-magnets.html >", "tags": ["meta-malzeme", "s\u00fcperiletkenlik"]},
{"source": "bilimfili.com", "url": "https://bilimfili.com/nukleer-enerji-nasil-calisir/", "category": "teknoloji", "date": "21 Aral\u0131k 2015", "title": "N\u00fckleer Enerji Nas\u0131l \u00c7al\u0131\u015f\u0131r?", "content": "N\u00fckleer enerji, en nihayetinde k\u00f6m\u00fcrden elde edilen enerjiden y\u00f6ntem olarak o kadar da farkl\u0131 de\u011fildir: S\u0131n\u0131rl\u0131 bir kayna\u011f\u0131 yer alt\u0131ndan \u00e7\u0131kar\u0131rs\u0131n\u0131z ve bu yak\u0131t\u0131n i\u00e7inde bulunan \u00e7ok daha b\u00fcy\u00fck bir enerji miktar\u0131n\u0131 serbest b\u0131rakmak i\u00e7in \u00e7ok \u00f6zel bir y\u00f6ntemle enerji uygulars\u0131n\u0131z. K\u00f6m\u00fcr i\u00e7in, k\u00f6m\u00fcr\u00fcn kimyasal ba\u011flar\u0131nda tutulan enerjiyi salmak amac\u0131yla ona k\u00fc\u00e7\u00fck bir miktar \u0131s\u0131 uygular\u0131z. Uranyum i\u00e7inse, uranyumun n\u00fckleer ba\u011flar\u0131nda sakl\u0131 haldeki enerjiyi a\u00e7\u0131\u011fa \u00e7\u0131karmak i\u00e7in \u00f6zel bir \u0131\u015f\u0131ma t\u00fcr\u00fc uygular\u0131z ve e\u011fer bunu ba\u015farabilirsek, bu durum \u00e7ok daha kazan\u00e7l\u0131 bir hedef olur. Ortalama bir insan\u0131n, k\u00f6m\u00fcrden hayat boyu g\u00fc\u00e7 sa\u011flamas\u0131 i\u00e7in onlarca ton kat\u0131 ve gaz at\u0131k \u00fcretmesi gerekir. N\u00fckleer reakt\u00f6rler i\u00e7in ayn\u0131 miktar, yakla\u015f\u0131k be\u015f kilogram harcanm\u0131\u015f n\u00fckleer yak\u0131ta e\u015fittir. Bu enerji yo\u011funlu\u011fu t\u00fcr\u00fcne nas\u0131l ula\u015ft\u0131\u011f\u0131m\u0131z\u0131 anlamak i\u00e7in, gezegenimizin ilk g\u00fcnlerine geri gitmek zorunda kalaca\u011f\u0131z. D\u00fcnya\u2019n\u0131n ba\u015flang\u0131c\u0131nda, D\u00fcnya milyarlarca y\u0131l daha gen\u00e7 oldu\u011fu i\u00e7in ve bu y\u00fczden de onu olu\u015fturan elementlerin de \u00e7e\u015fitli s\u00fcpernovalardaki do\u011fum tarihlerine milyarlarca y\u0131l daha yak\u0131n oldu\u011fu zamanlarda, gezegende \u00e7ok farkl\u0131 bir radyoaktif izotop d\u00fczeni bulunuyordu. Radyasyon (I\u015f\u0131ma), karars\u0131zl\u0131k y\u00fcz\u00fcnden atomlar\u0131n kendili\u011finden f\u0131rlamas\u0131d\u0131r; b\u00f6ylece yeterli miktarda kay\u0131p ya\u015fay\u0131p kararl\u0131 hale gelene kadar, kendilerini karars\u0131z yapan \u015feyden kurtulurlar. Bu s\u00fcre\u00e7 radyoaktif bozunma olarak bilinir ve D\u00fcnya ya\u015fland\u0131k\u00e7a, daha karars\u0131z olan izotoplar daha h\u0131zl\u0131 \u015fekilde enerji f\u0131rlat\u0131r ve bu nedenle de daha h\u0131zl\u0131 bozunurlar. Do\u011fumundan itibaren, D\u00fcnya\u2019daki izotoplar\u0131n t\u00fcm oran\u0131, en a\u011f\u0131r elementlerin daha d\u00fc\u015f\u00fck enerjili t\u00fcrlerine do\u011fru de\u011fi\u015fim g\u00f6stermi\u015ftir. E\u011fer fizyon (b\u00f6l\u00fcnme) ad\u0131 verilen bir i\u015flemde, n\u00fckleer ba\u011flar\u0131 koparmaya \u00e7al\u0131\u015f\u0131yorsan\u0131z, bu bir sorundur, \u00e7\u00fcnk\u00fc n\u00fckleer ba\u011flar olduk\u00e7a g\u00fc\u00e7l\u00fcd\u00fcr. Atomlar\u0131 par\u00e7alamak ve i\u00e7erdikleri b\u00fcy\u00fck enerjinin biraz\u0131n\u0131 \u00e7\u0131karmak i\u00e7in, zaten \u00e7ok g\u00fc\u00e7l\u00fc olan ve bozunmaya yak\u0131n olan elementlere ihtiyac\u0131n\u0131z vard\u0131r. Bir uranyum \u00f6rne\u011fini \u00e7\u0131kard\u0131\u011f\u0131n\u0131z zaman, bur \u00f6rnek b\u00f6l\u00fcnebilir ve b\u00f6l\u00fcnemez t\u00fcrlerin bir kar\u0131\u015f\u0131m\u0131 olacakt\u0131r. \u0130\u015fte zenginle\u015ftirme kavram\u0131 da burada devreye girer. N\u00fckleer santrif\u00fcj Zenginle\u015ftirme, bir izotop kar\u0131\u015f\u0131m\u0131ndan al\u0131nan tek izotopu genelde a\u011f\u0131rl\u0131k yoluyla yo\u011funla\u015ft\u0131rma i\u015flemidir ve y\u00fcksek h\u0131zl\u0131 n\u00fckleer santrif\u00fcjler (d\u00f6nd\u00fcrme makinesi) sayesinde yap\u0131l\u0131r. Bu santrif\u00fcjler, uranyumu b\u00fcy\u00fck miktarlarda merkezka\u00e7 kuvvetine maruz b\u0131rak\u0131r (d\u00f6nd\u00fcr\u00fcr) ve atom ba\u015f\u0131na sadece birka\u00e7 fazladan n\u00f6tronun varl\u0131\u011f\u0131 veya yoklu\u011fu ile meydana gelen k\u00fctle fark\u0131na g\u00f6re maddeleri ay\u0131r\u0131r. B\u00fct\u00fcn uranyum \u00f6rne\u011finin b\u00f6l\u00fcnebilir olmas\u0131 i\u00e7in, b\u00f6l\u00fcnebilir izotoplar\u0131n, b\u00fct\u00fcn \u00f6rne\u011fin % 3-5 kadar\u0131n\u0131 olu\u015fturaca\u011f\u0131 noktaya kadar onu zenginle\u015ftirmeniz gerekir. D\u00fcnya\u2019n\u0131n ilk zamanlar\u0131nda, do\u011fal \u00f6rnekler y\u00fczeyde dururken yeteri kadar y\u00fcksek bir b\u00f6l\u00fcnme pay\u0131na sahiplerdi. Kuramsal olarak b\u00f6l\u00fcnmeyi s\u00fcrd\u00fcrme yetene\u011fine sahip bir \u00f6rne\u011finiz oldu\u011funda, bu b\u00f6l\u00fcnmeyi ba\u015flatmal\u0131s\u0131n\u0131z. Bu asl\u0131nda i\u015fin kolay k\u0131sm\u0131d\u0131r. Bozunan uranyum devaml\u0131 olarak \u00e7e\u015fitli t\u00fcrlerde radyasyon f\u0131rlat\u0131r ve hedefimiz i\u00e7in as\u0131l \u00f6nemlisi olan y\u00fcksek enerjili n\u00f6tronlar\u0131 i\u00e7erir. Bu n\u00f6tronlar, atom \u00f6l\u00e7\u00fctlerine g\u00f6re epey a\u011f\u0131rd\u0131r ve karars\u0131z bir atoma \u00e7arpt\u0131klar\u0131nda o atomu k\u0131smen par\u00e7alarlar ve ard\u0131ndan daha \u00e7ok atoma \u00e7arpacak olan daha fazla n\u00f6tron ortaya \u00e7\u0131kar\u0131rlar, ve bu b\u00f6yle devam eder. B\u00f6l\u00fcnebilir \u00f6rneklerin n\u00f6tronlar\u0131 birbirine serpi\u015ftirmesini sa\u011flamak i\u00e7in t\u00fcm yapman\u0131z gereken, b\u00f6yle iki \u00f6rne\u011fi, kar\u015f\u0131l\u0131kl\u0131 olarak n\u00f6tron serpi\u015ftirme mesafesine getirmektir. N\u00fckleer B\u00f6l\u00fcnme ( Fisyon ) Burada, iki t\u00fcr n\u00fckleer reakt\u00f6r aras\u0131ndaki fark ile kar\u015f\u0131la\u015f\u0131yoruz: hafife kar\u015f\u0131l\u0131k a\u011f\u0131r su. Bu durum biraz mant\u0131\u011fa ayk\u0131r\u0131d\u0131r fakat, e\u011fer bir n\u00f6tron \u00e7ok h\u0131zl\u0131 gidiyorsa, atomlara d\u00fczg\u00fcn \u00e7arpamaz ve bir fizyon tepkimesi ba\u015flatamaz. Bu y\u00fczden o tepkimeyi olu\u015fturmaktaki son ad\u0131m, iki b\u00f6l\u00fcnebilir \u00f6rne\u011fin aras\u0131ndaki bo\u015flu\u011fu bir n\u00f6tron \u201cyava\u015flat\u0131c\u0131s\u0131yla\u201d doldurmakt\u0131r. \u201cHafif su\u201d reakt\u00f6rlerinde normal su kullan\u0131r\u0131z ve bu, fizyonun % 3-5 zenginle\u015ftirme e\u015fi\u011fimizdeki \u00f6rneklerde ba\u015flayabilece\u011fi noktaya kadar n\u00f6tronlar\u0131 yava\u015flat\u0131r.  \u201cA\u011f\u0131r su\u201d reakt\u00f6rlerinde, a\u011f\u0131r hidrojen d\u00f6teryumu i\u00e7eren (H2O yerine D2O), olduk\u00e7a pahal\u0131\u00a0bir su t\u00fcr\u00fc kullan\u0131r\u0131z ve bu t\u00fcr, n\u00f6tronlar\u0131 \u00e7ok daha fazla yava\u015flat\u0131r. A\u011f\u0131r su yava\u015flat\u0131c\u0131s\u0131 kullanarak, reakt\u00f6r\u00fc \u00e7ok daha az zengi\u015fle\u015fmi\u015f n\u00fckleer \u00f6rneklerle doldurabiliriz. Her iki durumda da, reakt\u00f6rden \u0131s\u0131y\u0131 yakalamak ve bu \u0131s\u0131y\u0131 ayr\u0131 bir su deposuna aktarmak i\u00e7in bir yava\u015flat\u0131c\u0131 kullan\u0131r\u0131z. Su deposundaki su kaynay\u0131p buharla\u015f\u0131r ve bir t\u00fcrbini d\u00f6nd\u00fcrerek elektrik \u00fcretir. Bu alandaki di\u011fer \u00e7o\u011fu reakt\u00f6r tasar\u0131m\u0131 evrimseldir. Erimi\u015f tuz reakt\u00f6rleri, erimi\u015f tuzu kendi so\u011futma s\u0131v\u0131s\u0131 olarak kullanarak, yap\u0131n\u0131n bas\u0131nc\u0131n\u0131 \u00e7ok art\u0131rmadan y\u00fcksek i\u015fletme s\u0131cakl\u0131klar\u0131na olanak sa\u011flar. \u00c7o\u011fu ki\u015fi, toryumun bir n\u00fckleer yak\u0131t olarak kullan\u0131lmas\u0131nda bir potansiyel g\u00f6r\u00fcr, \u00e7\u00fcnk\u00fc uranyum veya pl\u00fctonyuma g\u00f6re\u00a0daha az tehlikeli at\u0131k \u00fcretir. Y\u0131llar boyunca \u00e7e\u015fitli g\u00fcvenlik \u00f6nlemleri al\u0131nm\u0131\u015ft\u0131r.\u00a0\u00d6rne\u011fin, \u00e7o\u011fu modern reakt\u00f6r\u00fcn alt\u0131nda \u201cdondurma t\u0131pas\u0131\u201d olarak adland\u0131r\u0131lan ve sadece enerji giri\u015fi durumunda\u00a0kat\u0131 kalan bir \u015fey vard\u0131r; bir g\u00fc\u00e7 kesintisi durumunda, bu t\u0131pa erir ve n\u00fckleer yak\u0131t, ileriki bir zamanda g\u00fcvenli \u015fekilde geri al\u0131nmak i\u00e7in beton bir depolama alan\u0131na d\u00fc\u015fer. Elbette ki, n\u00fckleer g\u00fc\u00e7 ile ilgili herhangi bir a\u00e7\u0131klaman\u0131n arkas\u0131nda gizlenen \u015fey, bir n\u00fckleer felaket beklentisidir.\u00a0N\u00fckleer g\u00fcc\u00fcn b\u00fcy\u00fck tehlikesi, yukar\u0131da bahsetti\u011fimiz olaylardan kaynaklan\u0131r.\u00a0Aras\u0131nda uygun bir n\u00f6tron yava\u015flat\u0131c\u0131s\u0131 bulunan iki b\u00f6l\u00fcnebilir \u00f6rne\u011fe sahip oldu\u011funuzda, do\u011fal \u00f6zellikleri y\u00fcz\u00fcnden, \u00f6rnekler, kendi kendilerine b\u00f6l\u00fcnmeye (fizyon) u\u011frar. Ve b\u00f6l\u00fcnme \u015fartlar\u0131n\u0131n hepsi sa\u011fland\u0131\u011f\u0131 anda bir n\u00fckleer tepkimeyi durdurmak olduk\u00e7a zordur. Kapal\u0131 bir bas\u0131n\u00e7 t\u00fcp\u00fc i\u00e7indeki bir n\u00fckleer reakt\u00f6r\u00fc durduramamak, giderek daha fazla artan s\u0131cakl\u0131klara ve sonunda erimeye sebep olur. Depolanan n\u00fckleer yak\u0131t, \u00fcrpertici ve \u00f6zg\u00fcn bir mavi renkte parlar. Yeni harcanm\u0131\u015f \u00e7o\u011fu yak\u0131t \u00e7ubu\u011fu (\u201cat\u0131k\u201d) halen, onu \u00fcreten reakt\u00f6rlerde saklan\u0131r. N\u00fckleer erime, reakt\u00f6r\u00fcn i\u00e7indeki \u0131s\u0131n\u0131n \u00e7ok b\u00fcy\u00fck miktarlara ula\u015fmas\u0131na izin verildi\u011fi zaman meydana gelir\u00a0ve ard\u0131ndan bu \u0131s\u0131y\u0131 \u00fcreten n\u00fckleer madde, kendini eritir ve erimi\u015f olan, h\u00e2l\u00e2 b\u00f6l\u00fcnen uranyum, ciddi bir sorunun da kayna\u011f\u0131n\u0131 olu\u015fturur. Ara\u015ft\u0131rmac\u0131lar bug\u00fcne kadar, Fuku\u015fima\u2018daki erimi\u015f n\u00fckleer \u00f6rneklerin reakt\u00f6r\u00fcn neresine gitti\u011finden veya hangi hasara sebep oldu\u011fundan tam olarak emin olamad\u0131lar. Bir reakt\u00f6rde eninde sonunda olabilecek en k\u00f6t\u00fc \u015fey bu de\u011fil. Ancak en k\u00f6t\u00fc \u015fey, \u00c7ernobil\u2018de oldu, atomik olmayan b\u00fcy\u00fck bir patlama, reakt\u00f6r\u00fcn i\u00e7inde olan her \u015feyi d\u0131\u015far\u0131 \u00e7\u0131kar\u0131p onu ku\u015fatan \u00e7evreyi etkiledi. Fuku\u015fima\u2019daki erime, her ne kadar inan\u0131lmaz derecede kuvvetli olduysa\u00a0da, \u00e7o\u011funlukla reakt\u00f6r\u00fcn i\u00e7inde kald\u0131 ve bu sayede \u00e7ok ama \u00e7ok daha az hasar verdi.[su_spacer size=\u201d10\u2033] Kaynak: Graham T. \u201cExtremeTech explains: How does nuclear energy work?\u201d, http://www.extremetech.com/extreme/217486-extremetech-explains-how-does-nuclear-energy-work", "tags": ["enerji kaynaklar\u0131", "n\u00fckleer enerji"]},
{"source": "bilimfili.com", "url": "https://bilimfili.com/3d-yazici-ile-vucut-parcalari-uretilebilecek/", "category": "teknoloji", "date": "16 \u015eubat 2016", "title": "3D Yaz\u0131c\u0131 ile V\u00fccut Par\u00e7alar\u0131 \u00dcretilebilecek", "content": "\u00dc\u00e7 boyutlu yaz\u0131c\u0131dan (3D Printer) taze \u00e7\u0131km\u0131\u015f bu kula\u011f\u0131n d\u0131\u015f k\u0131vr\u0131mlar\u0131 ve kesitleri kompleks g\u00f6r\u00fclebilir ancak i\u00e7indeki yap\u0131 ve sistemle kar\u015f\u0131la\u015ft\u0131r\u0131ld\u0131\u011f\u0131nda basit bile kalabilir. Kula\u011f\u0131 yapan \u2018Entegre doku-organ yaz\u0131c\u0131s\u0131\u2019 ad\u0131 ile bilinen ITOP (integrated tissue-organ printer ) 3D yaz\u0131c\u0131 sistemi, canl\u0131 h\u00fccreleri kullanarak yapay v\u00fccut par\u00e7alar\u0131 i\u015flemeyi sa\u011fl\u0131yor. Ara\u015ft\u0131rman\u0131n \u00fcretim ve test a\u015famalar\u0131 t\u00fcm detaylar\u0131 ile Nature Biotechnology\u2019de yay\u0131mland\u0131. Ara\u015ft\u0131rmac\u0131lar daha \u00f6nceden de canl\u0131 h\u00fccreler kullanarak yaz\u0131c\u0131 \u00e7\u0131kt\u0131lar\u0131 \u00fcretmeyi ba\u015farm\u0131\u015ft\u0131, ancak bu \u00e7al\u0131\u015fmaya kadar jelatinimsi k\u00fc\u00e7\u00fck canl\u0131 materyal par\u00e7alar\u0131ndan fazlas\u0131 \u00fcretilememi\u015fti. Bu zorlu\u011fun ise iki temel sebebi var; birincisi canl\u0131 par\u00e7alar b\u00fcy\u00fcd\u00fck\u00e7e par\u00e7alanmaya daha m\u00fcsait oluyorlar \u00e7\u00fcnk\u00fc birbirlerine tutunmalar\u0131n\u0131 sa\u011flayan molek\u00fcler organizasyondan mahrum olabiliyorlar. \u0130kincisi ise daha i\u00e7 k\u0131s\u0131mlarda veya y\u00fczeyden uzak k\u0131s\u0131mlarda kalan h\u00fccrelerin oksijen yetersizli\u011finden \u00f6lmesi veya sa\u011fl\u0131kl\u0131 bi\u00e7imde ya\u015fam\u0131na devam edememesi sorunudur. ITOP sistemi ise, bug\u00fcnk\u00fc bilinen ya\u015famsal boyutlarda, \u00fcstelik h\u00fccrelerin bir arada sa\u011fl\u0131kl\u0131 \u015fekilde ya\u015fayabildi\u011fi v\u00fccut par\u00e7alar\u0131n\u0131n \u00fcretilmesini sa\u011fl\u0131yor. Sistem ilk olarak, yap\u0131sal destek sa\u011flayabilecek sertlikte bir madde ile\u00a0h\u00fccre-dostu (h\u00fccre sa\u011fl\u0131\u011f\u0131na zarars\u0131z) bir hidrojel (su bazl\u0131 jelimsi) yap\u0131\u015fkan\u0131 birbirine kar\u0131\u015ft\u0131r\u0131yor. Daha sonra bu yapay dokunun i\u00e7inde oksijen kanal\u0131 olarak i\u015fleyecek bo\u015fluklar b\u0131rak\u0131yor, b\u00f6ylelikle y\u00fczeyden uzak kalan h\u00fccreler de oksijen yetmezli\u011finden \u00f6l\u00fcme terk edilmemi\u015f oluyor. Ara\u015ft\u0131rmac\u0131lar ITOP ile \u00fcretilmi\u015f olan kemik, kas ve k\u0131k\u0131rdak dokuyu farelere ve s\u0131\u00e7anlara implant ettiklerinde, yaz\u0131c\u0131 \u00fcr\u00fcn\u00fc bu materyallerin kan tedari\u011fi ald\u0131klar\u0131n\u0131 ve i\u00e7 yap\u0131lar\u0131n\u0131n do\u011fal dokuya benzemeye ba\u015flad\u0131\u011f\u0131n\u0131 g\u00f6zlemlediler. Ke\u015ffi ger\u00e7ekle\u015ftiren bilim insanlar\u0131 \u015fimdi FDA (Food and Drug Administration) ile i\u015fbirli\u011fi i\u00e7inde insan deneylerine ba\u015flamay\u0131 hedefliyor. Bununla ama\u00e7lanan \u015fey ise, ihtiyac\u0131 olan insanlara ihtiya\u00e7 duyduklar\u0131 v\u00fccut k\u0131s\u0131mlar\u0131n\u0131 sa\u011fl\u0131kl\u0131 \u015fekilde sa\u011flamak ve hatta belki de\u011fi\u015ftirmek. \u00a0 Kaynak :\u00a0A 3D bioprinting system to produce human-scale tissue constructs with structural integrity, www.nature.com/nbt/journal/vaop/ncurrent/full/nbt.3413.html, Nature Biotechnology (2016) doi:10.1038/nbt.3413", "tags": ["3D yaz\u0131c\u0131lar", "biyoteknoloji", "doku m\u00fchendisli\u011fi", "organ nakli", "protez"]},
{"source": "bilimfili.com", "url": "https://bilimfili.com/insan-bilinci-yapay-bir-vucuda-aktarilabilecek-mi/", "category": "teknoloji", "date": "5 Aral\u0131k 2015", "title": "\u0130nsan Bilinci Yapay Bir V\u00fccuda Aktar\u0131labilecek mi?", "content": "Bug\u00fcn\u00fcn belirsiz d\u00fcnyas\u0131nda \u00f6l\u00fcmden ka\u00e7\u0131\u015f yok, fakat \u015fimdi, Humai ad\u0131ndaki yeni bir \u015firket, bu vakitsiz sorunun \u00fcstesinden bizim i\u00e7in gelebilece\u011fini d\u00fc\u015f\u00fcn\u00fcyor ve insanlar\u0131n bilin\u00e7lerini yeni, yapay bir v\u00fccuda aktarmay\u0131 vadediyor. E\u011fer kula\u011fa bilim kurgu gibi geliyorsa, \u00e7\u00fcnk\u00fc h\u00e2l\u00e2 \u00f6yle, bunun sebebi Humai\u2019nin i\u015f tasar\u0131s\u0131 i\u00e7in gereken teknolojinin hi\u00e7biri haz\u0131r ve \u00e7al\u0131\u015f\u0131r durumda de\u011fil. Fakat bu durum \u015firketin CEO\u2019su olan ve tak\u0131m\u0131n\u0131n ilk insan\u0131 30 y\u0131l i\u00e7inde ya\u015fama d\u00f6nd\u00fcrece\u011fini s\u00f6yleyen Josh Bocanegra\u2019n\u0131n g\u00f6z\u00fcn\u00fc korkutmuyor.\nPeki birisinin bilincinin ba\u015fka bir robot v\u00fccuda aktar\u0131lmas\u0131n\u0131 nas\u0131l ele al\u0131yorsunuz? Humai\u2019nin internet sitesinde a\u00e7\u0131klad\u0131\u011f\u0131 \u00fczere (yeni \u00e7a\u011f destek m\u00fczi\u011fi ile tamamlanm\u0131\u015f halde gelen):\u201dKonu\u015fma \u015fekilleri, davran\u0131\u015f kal\u0131plar\u0131, d\u00fc\u015f\u00fcnce i\u015flemleri ve v\u00fccudunuzun i\u00e7ten d\u0131\u015fa nas\u0131l \u00e7al\u0131\u015ft\u0131\u011f\u0131 hakk\u0131ndaki bilgi verisi depolamak i\u00e7in yapay zeka ve nanoteknoloji kullan\u0131yoruz. Bu veri birden \u00e7ok alg\u0131lay\u0131c\u0131 teknolojisine \u015fifrelenerek \u00f6lm\u00fc\u015f bir insan\u0131n beyniyle beraber yapay bir v\u00fccuda kurulacak. Klonlama teknolojisini kullanarak, beyin olgunla\u015ft\u0131k\u00e7a onu eski haline getirece\u011fiz.\u201d Bunlar sade bir konu\u015fmada ne anlama geliyor? Beyinlerimizin bilgisayara y\u00fcklenmesiyle kula\u011fa epey teknolojik tekillik gibi gelse de, \u015firket temel olarak sadece beyninizi dondurmak ve teknoloji onu al\u0131p onarmaya haz\u0131r oldu\u011fu zaman ba\u015fka bir v\u00fccuda geri koymak istiyor. Bocanegra, Popular Science\u2018a \u015fu a\u00e7\u0131klamalarda bulunuyor: \u201cTeknoloji tamamen geli\u015fti\u011fi zaman, beyni yapay bir v\u00fccuda nakledece\u011fiz. Yapay v\u00fccudun i\u015flevleri, beyin dalgalar\u0131 \u00f6l\u00e7\u00fclerek d\u00fc\u015f\u00fcnceleriniz ile kontrol edilecek. Beyin ya\u015fland\u0131k\u00e7a, onu onarmak ve h\u00fccreleri iyile\u015ftirmek i\u00e7in nanoteknolojiyi kullanaca\u011f\u0131z. Klonlama teknolojisi de buna yard\u0131mc\u0131 olacak.\u201d Bu kula\u011fa yeterince a\u00e7\u0131k geliyor, fakat ger\u00e7ekte bu, d\u00fcnya \u00e7ap\u0131ndaki bilim insanlar\u0131n\u0131n on y\u0131llar boyunca \u00e7abalad\u0131\u011f\u0131 bir \u015fey ve \u015fimdiye kadar bunun ger\u00e7ekten ba\u015far\u0131labilece\u011fine dair hi\u00e7bir kan\u0131t yok.\nTabii ki, yapay kollar, robotlar ve hatta di\u011fer insanlar\u0131n kollar\u0131 gibi \u015feyleri kontrol etmek i\u00e7in beyin dalgalar\u0131n\u0131 nas\u0131l kullanaca\u011f\u0131m\u0131z\u0131 \u00e7\u00f6zd\u00fck, fakat yal\u0131t\u0131lm\u0131\u015f bir beynin ba\u011f\u0131ms\u0131z olarak d\u00fc\u015f\u00fcnmesini ve bir v\u00fccudu kontrol etmesini sa\u011flamak tamamen ba\u015fka bir mesele. Buna ek olarak, davran\u0131\u015f ve eylemlerimizi d\u00fczenleme konusunda beynimizin tek ba\u015f\u0131na \u00e7al\u0131\u015fmad\u0131\u011f\u0131 ger\u00e7e\u011fi her ge\u00e7en g\u00fcn daha a\u00e7\u0131k hale geliyor. Hormonlar\u0131m\u0131z\u0131n yapt\u0131\u011f\u0131 geribildirimin yan\u0131s\u0131ra v\u00fccutlar\u0131m\u0131z\u0131n di\u011fer b\u00f6l\u00fcmlerinden ve hatta ba\u011f\u0131rsaklar\u0131m\u0131zda ya\u015fayan bakterilerden gelen bilgiler bu i\u015flemde \u00e7ok \u00f6nemliler. Bu sebeple, uzmanlar\u0131n hen\u00fcz Humai\u2019nin haber b\u00fcltenine kay\u0131t olmuyor olmalar\u0131 \u015fa\u015f\u0131rt\u0131c\u0131 de\u011fil. \u0130ngiltereli bir yaz\u0131l\u0131m dan\u0131\u015fman\u0131 olan Michael Maven, The Huffington Post\u2018a bu fikrin imkans\u0131za son derece yak\u0131n oldu\u011funu, bunun sebebinin k\u0131smen Bocanegra\u2019n\u0131n sadece iki ara\u015ft\u0131rmac\u0131dan olu\u015fan (toplam be\u015f tak\u0131m \u00fcyesinin i\u00e7inde) bir tak\u0131m\u0131 oldu\u011funu ve risk sermayesi olmad\u0131\u011f\u0131n\u0131 s\u00f6yl\u00fcyor.\n\u201cBunu bir makineye nas\u0131l ba\u011flayacak? Bunu basit\u00e7e USB ile ba\u011flayamazs\u0131n\u0131z. Nanoteknoloji bir cevap de\u011fil, moda s\u00f6zc\u00fck. Ya\u015fayan dokudan olu\u015fan bir organdan okunabilir d\u00fc\u015f\u00fcnce ve fikirleri \u00e7\u0131karabilen teknoloji, \u015fu an sahip olduklar\u0131m\u0131zdan \u00e7ok uzakta.\u201d\nYapay Zeka uzman\u0131 Andrea Riposati bir ad\u0131m daha ileri gidiyor ve tasar\u0131n\u0131n mant\u0131kl\u0131l\u0131\u011f\u0131n\u0131 sorguluyor. \u0130htiya\u00e7 duyulan teknolojinin 30 y\u0131l i\u00e7inde haz\u0131r olaca\u011f\u0131n\u0131 d\u00fc\u015f\u00fcnmek i\u00e7in hi\u00e7bir bilimsel sebep olmad\u0131\u011f\u0131n\u0131 a\u00e7\u0131kl\u0131yor.\nFakat Bocanegra The Huffington Post\u2019a cevap vererek, Humai\u2019nin me\u015fru bir tasar\u0131 oldu\u011funu, \u00e7ok h\u0131rsl\u0131 oldu\u011funu fakat \u00fczerinde \u00e7al\u0131\u015fmaktan heyecan duymas\u0131n\u0131n sebebinin bu oldu\u011funu s\u00f6yl\u00fcyor. Kaynak : Sciencedaily,\u00a0A new start-up wants to transfer your consciousness to an artificial body so you can live forever, www.sciencealert.com/a-new-start-up-wants-to-transfer-your-consciousness-to-an-artificial-body-so-you-can-live-forever", "tags": ["beyin", "bilin\u00e7", "nanoteknoloji", "robotlar", "sentetik biyoloji"]},
{"source": "bilimfili.com", "url": "https://bilimfili.com/nukleer-fuzyon-reaktoru-calistirildi/", "category": "teknoloji", "date": "14 Aral\u0131k 2015", "title": "N\u00fckleer F\u00fczyon Reakt\u00f6r\u00fc Ba\u015far\u0131yla \u00c7al\u0131\u015ft\u0131r\u0131ld\u0131", "content": "Almanya\u2019daki bilim insanlar\u0131 muhtemelen s\u0131n\u0131rs\u0131z, g\u00fcvenli ve ucuz bir kaynak olarak tan\u0131t\u0131lan n\u00fckleer f\u00fczyondan enerji elde etme aray\u0131\u015f\u0131nda bir kilometreta\u015f\u0131na ula\u015ft\u0131klar\u0131n\u0131 a\u00e7\u0131klad\u0131lar.\nAtomlar\u0131n par\u00e7aland\u0131\u011f\u0131 ve g\u00fcvenlik ile uzun vadeli at\u0131k \u00fczerine endi\u015felere yol a\u00e7an n\u00fckleer fizyona kar\u015f\u0131l\u0131k n\u00fckleer f\u00fczyon, enerji \u00fcretmek i\u00e7in atomlar\u0131n hep beraber erimesini gerektiriyor (bu i\u015flem G\u00fcne\u015f\u2019te olana benziyor). \u201cStellarator\u201d (y\u0131ld\u0131zla\u015ft\u0131r\u0131c\u0131, y\u0131ld\u0131z yap\u0131c\u0131) ad\u0131n\u0131 verdikleri bir Alman projesi \u00fczerinde \u00e7al\u0131\u015fan bilim insanlar\u0131, bir milyar euro harcad\u0131ktan ve dokuz y\u0131ll\u0131k in\u015fa \u00e7al\u0131\u015fmas\u0131ndan sonra, \u00f6zetle bir kanal i\u00e7inde s\u00fcper-\u0131s\u0131nm\u0131\u015f helyum plazmas\u0131 \u00fcrettiklerini a\u00e7\u0131klad\u0131lar (deneysel s\u00fcre\u00e7te bu \u00f6nemli bir nokta). Greifswald\u2019daki Max Planck Plazma Fizi\u011fi Enstit\u00fcs\u00fc\u2019nden Hans-Stephan Bosch, \u00e7ok memnun olduklar\u0131n\u0131 ve her\u015feyin plana g\u00f6re gitti\u011fini s\u00f6yledi. N\u00fckleer f\u00fczyonun vadetti\u011fi her\u015fey i\u00e7in, yakalanmas\u0131n\u0131n zor ve ula\u015f\u0131lmas\u0131n\u0131n y\u00fcksek miktarda masrafl\u0131 oldu\u011fu biliniyordu. Fikre g\u00f6re atomlar 100 milyon santigrat decere\u2019den daha fazla s\u0131cakl\u0131klarda \u0131s\u0131t\u0131l\u0131yor ve b\u00f6ylece \u00e7ekirdekleri eriyor. F\u00fczyon; atomlar\u0131n, plazma ad\u0131 verilen iyonla\u015fm\u0131\u015f s\u0131cak bir gazda, s\u00fcper iletken m\u0131knat\u0131slar ile yerlerinde y\u00fczer halde tutulduklar\u0131 ve b\u00f6ylece kanal\u0131n so\u011fuk taraflar\u0131na dokunmad\u0131\u011f\u0131 \u00f6zel bir vakum odas\u0131nda meydana gelecekti. Wendelstein 7-X olarak adland\u0131r\u0131lan bir makine kullan\u0131lan deneyi, helyum atomlar\u0131n\u0131 bir mikrodalga lazer kullanarak \u0131s\u0131tman\u0131n ve plazmay\u0131 k\u0131sa bir s\u00fcre i\u00e7in kanal\u0131n i\u00e7inde zapt etmenin m\u00fcmk\u00fcn olup olmad\u0131\u011f\u0131n\u0131 g\u00f6rmeyi ama\u00e7l\u0131yordu. Enstit\u00fcn\u00fcn bir bas\u0131n b\u00fclteninde yapt\u0131\u011f\u0131 a\u00e7\u0131klamaya g\u00f6re, 16 metre geni\u015fli\u011findeki makinedeki bir miligram helyum gaz\u0131n\u0131n 1.8 megawattl\u0131k lazer at\u0131\u015f\u0131yla \u0131s\u0131t\u0131lmas\u0131ndan meydana gelen ilk plazma, saniyenin onda biri kadar s\u00fcrd\u00fc ve yakla\u015f\u0131k bir milyon Celsius dereceye ula\u015ft\u0131. Tak\u0131m bir sonraki sefer plazman\u0131n s\u00fcresini uzatacak ve onu \u00fcretmenin en iyi yolunu ke\u015ffedecek. Gelecek y\u0131l helyuma kar\u015f\u0131l\u0131k, \u00e7al\u0131\u015fman\u0131n as\u0131l hedefi olan hidrojene ge\u00e7meyi umuyorlar. Birka\u00e7 \u00fclke, Uluslararas\u0131 Termon\u00fckleer Deneysel Reakt\u00f6r\u00fc (ITER) ad\u0131 verilen \u00e7ok uluslu bir giri\u015fim de dahil olmak \u00fczere bir f\u00fczyon reakt\u00f6r\u00fc \u00fcretmek i\u00e7in yar\u0131\u015f halinde bulunuyor. Merkezi g\u00fcney Fransa\u2019da bulunan ITER, tokamak olarak adland\u0131r\u0131lan y\u00fcz\u00fck \u015feklindeki bir kapsama kanal\u0131 in\u015fa ediyor.\nFakat teknik sorunlar ve maliyet konular\u0131 y\u00fcz\u00fcnden, tasar\u0131n\u0131n ba\u015flamas\u0131ndan neredeyse on y\u0131l sonra bile ilk deneyini hen\u00fcz ger\u00e7ekle\u015ftiremedi.  \u00c7ok daha k\u00fc\u00e7\u00fck olan di\u011fer deneysel reakt\u00f6rler de ABD\u2019de geli\u015ftiriliyor, fakat sermaye bulmak b\u00fcy\u00fck bir sorun haline geldi.\nWendelstein 7-X enerji \u00fcretmeyecek. Bunun yerine, bir plazmay\u0131 30 dakika boyunca s\u00fcrd\u00fcrmesi umuluyor ve bu sayede sahip oldu\u011fu teknolojinin s\u00fcrekli olarak \u00e7al\u0131\u015fabilece\u011fi varsay\u0131l\u0131yor. Buna ra\u011fmen tokamak, yard\u0131mc\u0131 donan\u0131mlar olmadan sadece titre\u015fimler halinde \u00e7al\u0131\u015fabiliyor.", "tags": ["enerji kaynaklar\u0131", "f\u00fczyon", "n\u00fckleer enerji"]},
{"source": "bilimfili.com", "url": "https://bilimfili.com/hayal-edilemezi-aciklamak-nukleer-bombalar-nasil-calisir/", "category": "teknoloji", "date": "20 Aral\u0131k 2015", "title": "Hayal Edilemezi A\u00e7\u0131klamak: N\u00fckleer Bombalar Nas\u0131l \u00c7al\u0131\u015f\u0131r?", "content": "Bu biraz hassas bir soru. Ba\u015f\u0131ndan beri, n\u00fckleer bombalar\u0131n ger\u00e7ek y\u0131k\u0131m ve \u00f6ld\u00fcrme g\u00fcc\u00fcn\u00fcn onu \u00fcretenler i\u00e7in belirgin olmas\u0131ndan da \u00f6nce, kesin olan bir \u015fey vard\u0131: N\u00fckleer silaha sahip olanlar bunu askeri yard\u0131m olarak verebiliyorsa, n\u00fckleer silahlar\u0131 hi\u00e7 kimse elde etmemeliydi. Bu durum, g\u00fcn\u00fcm\u00fczdeki n\u00fckleer g\u00fc\u00e7lerin tak\u0131nd\u0131\u011f\u0131 ikiy\u00fczl\u00fc bir duru\u015f olabilir, fakat bu g\u00fc\u00e7ler zaten \u201ccanl\u0131\u201d\u00a0ikiy\u00fczl\u00fclerdir. N\u00fckleer teknolojiye dair hakl\u0131 korku; en tuhaf kanunlardan birinin do\u011fmas\u0131na yol a\u00e7t\u0131: \u201cdo\u011fu\u015ftan gizli\u201d bilgi. Yani bunun ifade etti\u011fi ger\u00e7e\u011fe g\u00f6re, belirli bir kanun yorumlamas\u0131 alt\u0131nda, n\u00fckleer silahlar\u0131n tasar\u0131m\u0131 ve i\u015flevi \u00fczerindeki bilgi, kendiniz \u00fcretmi\u015f olsan\u0131z bile \u00e7al\u0131nm\u0131\u015f gizli bilgi olarak g\u00f6r\u00fcl\u00fcr. Bunun ve daha mant\u0131kl\u0131 gizlilik tasar\u0131lar\u0131n\u0131n bir sonucu olarak, en eskiler d\u0131\u015f\u0131ndaki t\u00fcm n\u00fckleer silahlar\u0131n ince ayr\u0131nt\u0131lar\u0131 halk taraf\u0131ndan h\u00e2l\u00e2 bilinmez. D\u00fcr\u00fcst olmak gerekirse bu ayr\u0131nt\u0131lar n\u00fckleer madde, zenginle\u015ftirme tesisleri, tonlarca para ve en az birka\u00e7 birinci s\u0131n\u0131f m\u00fchendise eri\u015fim imkan\u0131 olan bir devlet yetkilisi d\u0131\u015f\u0131nda kimseye yaramaz. Bu y\u00fczden asl\u0131nda n\u00fckleer silahlar\u0131n nas\u0131l yap\u0131laca\u011f\u0131n\u0131 \u00f6\u011frenmek yerine, iki temel n\u00fckleer silah t\u00fcr\u00fcn\u00fcn kavramsal bir temelini anlamaya raz\u0131 olmak zorunda olaca\u011f\u0131z. Nagasaki \u00fczerinde patlat\u0131lan bomba Fat Man (\u015ei\u015fman Adam). B\u00fct\u00fcn d\u00fcnya \u00e7ap\u0131nda h\u00e2l\u00e2 kullan\u0131mda olan eski t\u00fcr n\u00fckleer silahlara fizyon (b\u00f6l\u00fcnme) bombalar\u0131 veya basit\u00e7e atom bombalar\u0131 ad\u0131 verilir. \u0130kinci terim bir \u015femsiye olarak veya \u0130kinci D\u00fcnya Sava\u015f\u0131 s\u0131ras\u0131nda \u00fcretilmi\u015f ilk bomba s\u0131n\u0131f\u0131n\u0131 \u00f6zel olarak kastetmek i\u00e7in kullan\u0131labilir. Bilim insanlar\u0131, bombay\u0131, genellikle uranyum\u00a0ile, zenginle\u015ftirilmi\u015f b\u00f6l\u00fcnebilir malzemenin \u201cs\u00fcper-hassas y\u0131\u011f\u0131n\u0131\u201d ile y\u00fcklerler. Uranyum, b\u00f6l\u00fcnme olaylar\u0131n\u0131n kendi kendini s\u00fcrd\u00fcren zincirleme tepkimesini \u00fcretebilir. Farkl\u0131 \u015fekilde olu\u015fturulmas\u0131na ra\u011fmen, bir n\u00fckleer reakt\u00f6rde meydana gelen zincir tepkime temelde ayn\u0131d\u0131r, fakat kullan\u0131lan \u00f6rne\u011fin miktar\u0131 ve zenginle\u015ftirilmesi (izotop safla\u015ft\u0131rmas\u0131) sebebiyle daha az kontrol edilebilirdir. Bu tipteki klasik atom bombas\u0131n\u0131n iyi ve k\u00f6t\u00fc taraflar\u0131 iyi bilinmektedir. Patlamalar b\u00fcy\u00fck olur ve n\u00fckleer serpinti deh\u015fet vericidir. D\u00fcnya \u015fehirlerinin t\u00fcm k\u0131s\u0131mlar\u0131n\u0131 yok etme fikrine \u015fa\u015f\u0131rmam\u0131\u015f olan ac\u0131mas\u0131z ordu mensuplar\u0131 bile, radyoaktivitenin devam eden etkisi kar\u015f\u0131s\u0131nda hayrete d\u00fc\u015fm\u00fc\u015ft\u00fcr. Bu radyoaktivitenin bir\u00e7ok kayna\u011f\u0131 vard\u0131r;, fakat daha \u00e7ok \u00c7ernobil n\u00fckleer fel\u00e2keti gibi, uzun d\u00f6nemli hasar\u0131n \u00e7o\u011fu, patlay\u0131c\u0131n\u0131n fiziksel olarak radyoaktif maddeyi geni\u015f bir etki alan\u0131 \u00fczerine nas\u0131l yayd\u0131\u011f\u0131ndan\u00a0kaynaklan\u0131r. Bu madde, bomban\u0131n kendisinden gelir ve e\u011fer y\u00fczeyin yak\u0131n\u0131nda patlarsa (havada ve y\u00fcksekte de\u011fil) tepkime yine \u00e7ok b\u00fcy\u00fck bir miktardaki zemini ve/veya suyu y\u00fcksek oranda radyoaktif (mantar gibi) bir bulut olarak buharla\u015ft\u0131r\u0131p da\u011f\u0131tabilir. B\u00f6ylesi patlamalardan kalan n\u00fckleer d\u00f6k\u00fcnt\u00fcler, d\u00fcnyadaki bilimsel ara\u00e7 gere\u00e7ler ile tespit edilebilir.  \u00a0 Di\u011fer n\u00fckleer bomba t\u00fcr\u00fc ise termon\u00fckleer silah veya bazen hidrojen bombas\u0131 olarak adland\u0131r\u0131l\u0131r. Hi\u00e7bir n\u00fckleer silah\u0131n insanc\u0131l oldu\u011fu s\u00f6ylenemese de, bu tip bombalar eski tip bombalara g\u00f6re \u201cdaha iyidir\u201d.\u00a0 Hidrojen bombas\u0131n\u0131n ana noktas\u0131 \u015fudur: Ana y\u0131k\u0131c\u0131 \u00f6rnek uranyum veya pl\u00fctonyum ve hatta toryum de\u011fil, evrende en \u00e7ok bulunan elementin a\u011f\u0131r izotoplar\u0131d\u0131r. Ayr\u0131ca termon\u00fckleer silahlar bu atomlar\u0131 par\u00e7alamak yerine, g\u00f6r\u00fcnen g\u00fc\u00e7lerini n\u00fckleer \u00e7ekirdek kayna\u015fmas\u0131 \u00fczerinden \u00fcretirler. Termon\u00fckleer silahlar temel olarak geleneksel bir n\u00fckleer silaha e\u015fittir, fakat gerekli g\u00f6r\u00fclen t\u00fcm patlama g\u00fcc\u00fcnden \u00e7ok daha zay\u0131ft\u0131rlar. Bu k\u00fc\u00e7\u00fck b\u00f6l\u00fcnme tepkimesinin g\u00fcc\u00fc, i\u00e7inde bulunan iki hidrojen izotopuna (biri d\u00f6teryum, di\u011feri ise trityum) y\u00f6nlendirilir ve bu \u00f6rnekler birbirlerine kayna\u015facak kadar \u015fiddetli \u015fekilde s\u0131k\u0131\u015ft\u0131r\u0131l\u0131r. Tekrar s\u00f6ylemek gerekirse, burada meydana gelen kayna\u015fma (f\u00fczyon) ile bir kayna\u015fma reakt\u00f6r\u00fc aras\u0131ndaki temel fark (ki bunun \u00f6tesinde bir bombay\u0131 ba\u015flatmak i\u00e7in onu patlatmak zorunday\u0131z), bomban\u0131n on binlerce kat daha fazla kayna\u015fma maddesi i\u00e7ermesidir. \u015eimdi, kayna\u015fmay\u0131 ger\u00e7ekle\u015ftirmek ayr\u0131ca radyasyon yayar, fakat bu yay\u0131m bir b\u00f6l\u00fcnme (fizyon) patlamas\u0131ndan sonra etrafa yay\u0131lan malzemenin radyoaktif yar\u0131 \u00f6mr\u00fcyle kar\u015f\u0131la\u015ft\u0131r\u0131ld\u0131\u011f\u0131nda k\u0131sa s\u00fcrer. Bu y\u00fczden, bombadaki b\u00f6l\u00fcnebilir maddenin b\u00fcy\u00fck \u00e7o\u011funlu\u011funu yok ederek, bu \u00f6rne\u011fi etrafa bir kayna\u015fma patlamas\u0131 ile da\u011f\u0131tmak, \u00e7ok daha az bir zehirli etkiye sahiptir. Termon\u00fckleer silahlar, saf b\u00f6l\u00fcnme bombalar\u0131ndan \u00e7ok daha y\u00fcksek bir patlama g\u00fcc\u00fc sa\u011flayabilir, fakat b\u00f6yle yaparken \u00e7ok \u00f6nemli miktarda daha az n\u00fckleer serpinti \u00fcretirler. Ayr\u0131ca \u201cTaktik atom bombas\u0131\u201d olarak adland\u0131r\u0131ld\u0131klar\u0131 i\u00e7in do\u011faya uygundurlar, t\u00fcm b\u00f6lgeyi bir s\u00fcreli\u011fine ya\u015fan\u0131lamaz hale getirmek zorunda kalmadan bir tesisin hedefli y\u0131k\u0131m\u0131n\u0131 sa\u011flarlar. Di\u011fer n\u00fckleer bombalar\u0131n aras\u0131nda n\u00f6tron bombalar\u0131 da vard\u0131r ve kas\u0131tl\u0131 olarak y\u00fcksek yo\u011funluklu radyasyonu, bomban\u0131n kasas\u0131ndan d\u0131\u015far\u0131 \u00e7\u0131kar\u0131r. N\u00f6tron radyasyonunun yay\u0131lmas\u0131n\u0131 durdurmak i\u00e7in \u00e7o\u011fu bomban\u0131n kal\u0131n bir kur\u015fundan veya di\u011fer baz\u0131 maddelerden yap\u0131lan kasas\u0131 olsa da, n\u00f6tron bombalar\u0131n\u0131n kasas\u0131 m\u00fcmk\u00fcn oldu\u011fu kadar ince ve ge\u00e7irgen olmak \u00fczere tasarlanm\u0131\u015ft\u0131r. Sovyet tanklar\u0131n\u0131n kal\u0131n z\u0131rh\u0131na kar\u015f\u0131 koymalar\u0131 i\u00e7in \u00f6zel olarak icat edilmi\u015flerdi, bu tanklar\u0131n saf \u0131s\u0131 ve \u015foka kar\u015f\u0131 \u00e7ok fazla koruma sa\u011flad\u0131\u011f\u0131 d\u00fc\u015f\u00fcn\u00fcl\u00fcyordu, fakat n\u00f6tron radyasyonu, savunma yap\u0131s\u0131n\u0131 tahrip etmeden biyolojik maddeye kar\u015f\u0131 son derece \u00f6l\u00fcmc\u00fcl oldu\u011fu i\u00e7in, bazen saf anti-personel silahlar\u0131 olarak d\u00fc\u015f\u00fcn\u00fcl\u00fcyordu. Ayr\u0131ca tuzlanm\u0131\u015f bomba olarak adland\u0131r\u0131lan bir kavram daha vard\u0131r ve n\u00fckleer cihaz\u0131 metal benzeri bir alt\u0131n ile \u00f6rt\u00fcp, \u00e7ok daha fazla radyoaktif izotopa n\u00f6tron patlatarak, patlama \u00fcst\u00fcne \u00e7ok b\u00fcy\u00fck miktarda ilave bir radyoaktif madde olu\u015fturur. Fikir, \u201cD\u00fcnya\u2019y\u0131 tuzla\u201d deyi\u015fine g\u00f6re adland\u0131r\u0131lm\u0131\u015ft\u0131r; neyse ki, \u015fimdiye kadar hi\u00e7bir tuzlu bomba ger\u00e7ekte test edilmemi\u015ftir. Bunlar\u0131n hi\u00e7biri, halk\u0131 hedef alan ter\u00f6ristler gibi d\u00fc\u015f\u00fck teknolojiye sahip gruplar\u0131n n\u00fckleer maddeye eri\u015fti\u011fi zaman kar\u015f\u0131 kar\u015f\u0131ya kalaca\u011f\u0131m\u0131z ger\u00e7ek tehlikeler olan kirli bombalar ile kar\u0131\u015ft\u0131r\u0131lmamal\u0131d\u0131r. \u00c7\u00fcnk\u00fc bu gruplar\u00a0ger\u00e7ek bir n\u00fckleer bomba \u00fcretmek yerine, basit\u00e7e s\u0131radan bir patlay\u0131c\u0131 cihaz\u0131, radyoaktif bir madde \u00f6rne\u011fine ba\u011flay\u0131p patlat\u0131rlar. Bu da n\u00fckleer bir tepkimeye sebep olamaz, fakat radyoaktif maddenin havadan yay\u0131lan bir t\u00fcr\u00fcn\u00fc da\u011f\u0131tarak geni\u015f alanlar\u0131 kirletebilir. Y\u0131k\u0131m g\u00fcc\u00fc \u00e7ok b\u00fcy\u00fck de\u011fildir fakat, patlamadan sonraki y\u0131llar ve on y\u0131llarda sa\u011fl\u0131k sorunlar\u0131 y\u00fcz\u00fcnden yine de kay\u0131plara sebep\u00a0olabilir. Kaynak: Graham T. \u201cExplaining the unimaginable: How do nuclear bombs work?,\u201d http://www.extremetech.com/extreme/217306-explaining-the-unimaginable-how-do-nuclear-bombs-work \u201d", "tags": ["enerji kaynaklar\u0131", "f\u00fczyon", "n\u00fckleer enerji", "sava\u015flar"]},
{"source": "bilimfili.com", "url": "https://bilimfili.com/insan-gibi-ogrenen-makineler/", "category": "teknoloji", "date": "30 Aral\u0131k 2015", "title": "\u0130nsan Gibi \u00d6\u011frenen Makineler", "content": "Nesne tan\u0131ma sistemleri olduk\u00e7a ilerledi; hele Facebook\u2019un y\u00fcz tan\u0131ma algoritmalar\u0131 korkutucu derecede iyi. Bu sistemler, insanlar\u0131n nesneleri tan\u0131may\u0131 \u00f6\u011freni\u015finden farkl\u0131 bi\u00e7imde, tipik olarak milyonlarca g\u00f6rsel \u00f6rnek kullan\u0131larak geli\u015ftirilir. Bir insan ise bir nesnenin iki-\u00fc\u00e7 resmini g\u00f6rd\u00fc\u011f\u00fcnde, genellikle o nesnenin yeni \u00f6rneklerini tan\u0131yabilir duruma gelir. 2011 y\u0131l\u0131nda, Massachusetts Teknoloji Enstit\u00fcs\u00fc(MIT) Beyin Ara\u015ft\u0131rma B\u00f6l\u00fcm\u00fc\u2019nden Tomaso Poggio\u2019nun ekibi, g\u00f6rsel temsil i\u00e7in yeni bir bilgisayar modeli \u00fczerinde \u00e7al\u0131\u015fmaya ba\u015flad\u0131. Ama\u00e7lar\u0131, beynin tam olarak ne yapt\u0131\u011f\u0131n\u0131 anlayabilmekti. Ekip,\u00a0Theoretical Computer Science dergisinde yay\u0131mlanmas\u0131 i\u00e7in ge\u00e7ti\u011fimiz g\u00fcnlerde haz\u0131rlad\u0131klar\u0131 makalelerinde, geli\u015ftirdikleri modeli temel alan bir makine \u00f6\u011frenimi sisteminin, sadece birka\u00e7 \u00f6rne\u011fe dayanarak son derece ba\u015far\u0131l\u0131 nesne tan\u0131mlamalar\u0131 yapabildi\u011fini g\u00f6steriyor. Ara\u015ft\u0131rmac\u0131lar ayr\u0131ca hem bu makalelerinde, hem de 2015 Ekim ay\u0131nda PLOS Computational Biology dergisinde yay\u0131mlad\u0131klar\u0131 makalelerinde, beynin i\u015fleyi\u015fine ili\u015fkin eldeki kan\u0131tlar\u0131n modelleri ile gayet uyumlu oldu\u011funu da belirtiyorlar. \u201cE\u011fer bana y\u00fcz\u00fcn\u00fcz\u00fcn belli bir uzakl\u0131ktan \u00e7ekilmi\u015f bir resmini g\u00f6sterseler ve daha sonra ben sizi farkl\u0131 bir uzakl\u0131ktan g\u00f6rsem, g\u00f6r\u00fcnt\u00fc resimdekinden farkl\u0131 olur ve basit kar\u015f\u0131la\u015ft\u0131rma y\u00f6ntemleri i\u015fe yaramaz. Bu durumda ya \u00e7ok fazla say\u0131da \u00f6rnek resme gerek vard\u0131r; yani y\u00fcz\u00fcn\u00fcz\u00fc t\u00fcm olas\u0131 pozisyonlarda g\u00f6rm\u00fc\u015f olmal\u0131y\u0131md\u0131r ya da nesnenin de\u011fi\u015fmez bir temsilini bulmak gerekir,\u201d diyor Prof. Poggio. Bir nesnenin de\u011fi\u015fmez temsilinin boyut de\u011fi\u015fimine, konum de\u011fi\u015fimine ve d\u00f6nmeye kar\u015f\u0131 ba\u011f\u0131\u015f\u0131kl\u0131 olmas\u0131, bu de\u011fi\u015fimlerden etkilenmemesi gerekir. Bilgisayar g\u00f6r\u00fc\u015f ara\u015ft\u0131rmac\u0131lar\u0131 de\u011fi\u015fmez nesne temsili i\u00e7in \u00e7e\u015fitli teknikler \u00f6nermi\u015fti, fakat Poggio\u2019nun grubunun \u00e7al\u0131\u015fmas\u0131 beynin i\u015fleyi\u015f mekanizmas\u0131 ile uyumlu bir de\u011fi\u015fmez temsil bulmas\u0131 bak\u0131m\u0131ndan ayr\u0131ca \u00f6nem ta\u015f\u0131yor. Sinir h\u00fccreleri, yani n\u00f6ronlar u\u00e7lar\u0131 dallanan uzun ve ince yap\u0131l\u0131 h\u00fccrelerdir. G\u00f6rsel i\u015flemenin yap\u0131ld\u0131\u011f\u0131 beyin kabu\u011funda (\u0130ng. cerebral cortex), herbir n\u00f6ronun her ucunda yakla\u015f\u0131k 10.000 dallanma bulunur. B\u00f6ylece iki kabuk n\u00f6ronu (\u0130ng. cortical neuron) birbirleri ile sinir kav\u015fa\u011f\u0131 (sinaps [\u0130ng.\u00a0synapse]) ad\u0131 verilen 10.000 ayr\u0131 kimyasal eklem \u00fczerinden ileti\u015fim kurar. Her sinir kav\u015fa\u011f\u0131n\u0131n kendi \u201ca\u011f\u0131rl\u0131\u011f\u0131\u201d (gelen sinyalin g\u00fcc\u00fcn\u00fc katlayan bir \u00e7arpan) vard\u0131r. 10.000 sinir kav\u015fa\u011f\u0131n\u0131n hepsinden ge\u00e7en sinyaller, n\u00f6ronun bedeninde biraraya getirilir. Uyar\u0131m desenleri ve elektriksel etkinlik, zaman i\u00e7inde sinir kav\u015faklar\u0131n\u0131n a\u011f\u0131rl\u0131klar\u0131n\u0131 de\u011fi\u015ftirir; bu k\u00f6kle\u015fmi\u015f al\u0131\u015fkanl\u0131klar\u0131 ve an\u0131lar\u0131 olu\u015fturan mekanizmad\u0131r. \u00d6te yandan, matemati\u011fin lineer cebir dal\u0131ndaki anahtar i\u015flemlerden biri nokta (skaler) \u00e7arp\u0131md\u0131r. Bu i\u015fleme girdi olarak iki say\u0131 dizisi (veya iki vekt\u00f6r) verilir, bunlar\u0131n elemanlar\u0131 belli bir d\u00fczende \u00e7arp\u0131l\u0131r ve ortaya tek bir say\u0131 bi\u00e7iminde bir sonu\u00e7 \u00e7\u0131kar. Dolay\u0131s\u0131yla, beyin kabu\u011funda bulunan tek bir n\u00f6ral devrenin \u00e7\u0131kt\u0131s\u0131n\u0131, 10.000 de\u011fi\u015fkenli iki vekt\u00f6r\u00fcn nokta \u00e7arp\u0131m\u0131 olarak d\u00fc\u015f\u00fcnebiliriz. Bu b\u00fcy\u00fck \u00e7apl\u0131 i\u015flemi, beyindeki her bir n\u00f6ron her an yapar. Poggio\u2019nun grubu, nokta \u00e7arp\u0131mlara dayanan de\u011fi\u015fmez nesne temsilleri geli\u015ftirmi\u015f bulunuyor. Bir d\u00fczlemde 360 derecelik d\u00f6nme yapan bir nesnenin minik bir dijital filmini \u00e7ekti\u011finizi varsay\u0131n. \u00d6rne\u011fin 24 karelik olsun ve herbir kare bir \u00f6ncekinden birazc\u0131k daha d\u00f6nm\u00fc\u015f durumu g\u00f6stersin. Filmi 24 tane foto\u011fraf bi\u00e7iminde depolam\u0131\u015f oluyorsunuz. Ard\u0131ndan tan\u0131mad\u0131\u011f\u0131n\u0131z bir nesnenin dijital resmini size g\u00f6sterdiklerini farz edin. S\u00f6z konusu resim piksellerin renk de\u011ferlerine kar\u015f\u0131l\u0131k gelen bir dizi say\u0131 (bir vekt\u00f6r) olarak yorumlanabilece\u011finden, filminizin karelerinin herbiri ile nokta \u00e7arp\u0131mlar\u0131n\u0131 alabilir ve sonu\u00e7ta 24 say\u0131l\u0131k bir dizi elde edebilirsiniz. \u015eimdi de ayn\u0131 nesnenin bir \u00f6ncekine g\u00f6re 90 derecelik d\u00f6nme yapm\u0131\u015f halinin resmini al\u0131n. Elinizdeki 24 kare ile bunun nokta \u00e7arp\u0131m\u0131n\u0131 hesaplay\u0131n. Yine ayn\u0131 24 say\u0131y\u0131 elde edersiniz, fakat s\u0131ralamalar\u0131 farkl\u0131 olur. \u00d6rne\u011fin ilk kare ile yap\u0131lan \u00e7arp\u0131mdan elde edilen sonu\u00e7, bu kez alt\u0131nc\u0131 kare ile yap\u0131lan \u00e7arp\u0131m\u0131n sonucu olarak \u00e7\u0131kabilir. Ama sonu\u00e7ta elde ayn\u0131 24 say\u0131 olur. O halde bu say\u0131 listesi, yeni nesnenin d\u00f6nme alt\u0131ndan de\u011fi\u015fmezli\u011fi olan bir temsilidir. Bir nesneyi d\u00f6nerken de\u011fil de boyutu de\u011fi\u015firken veya konumu de\u011fi\u015firken filme alarak elde edece\u011finiz film kareleri de, s\u0131ras\u0131yla boyut ve konum de\u011fi\u015fmezli\u011fi olan nokta \u00e7arp\u0131m listeleri verecektir. Poggio ve meslekta\u015flar\u0131 son makalelerinde d\u00f6nme, boyut ve konum de\u011fi\u015fmezli\u011fi olan bir nesne temsili \u00fcretmek ama\u00e7land\u0131\u011f\u0131nda, en uygun kal\u0131b\u0131n Gabor filtreleri olarak bilinen g\u00f6r\u00fcnt\u00fcler k\u00fcmesi oldu\u011funu g\u00f6sterdi. Beyin kabu\u011fundaki g\u00f6rsel i\u015fleme h\u00fccreleri taraf\u0131ndan yap\u0131lan g\u00f6r\u00fcnt\u00fc i\u015fleme operasyonlar\u0131 i\u00e7in de Gabor filtreleri iyi bir tan\u0131m sunuyor. Bu teknik bir d\u00fczlem \u00fczerindeki g\u00f6rsel de\u011fi\u015fimlerde iyi \u00e7al\u0131\u015fsa da, \u00fc\u00e7 boyutlu d\u00f6nme oldu\u011funda pek iyi i\u015f g\u00f6rm\u00fcyor. Yani bir araban\u0131n kar\u015f\u0131dan \u00e7ekilmi\u015f foto\u011fraf\u0131 ile yandan \u00e7ekilmi\u015f foto\u011fraflar\u0131n\u0131n ortaya \u00e7\u0131karaca\u011f\u0131 sonu\u00e7lar \u00e7ok farkl\u0131 oluyor. Bununla birlikte ara\u015ft\u0131rmac\u0131lar, e\u011fer yeni nesne olarak filmdeki ile ayn\u0131 tip nesne kullan\u0131l\u0131rsa , nokta \u00e7arp\u0131mlar\u0131n yeterince de\u011fi\u015fmez tan\u0131mlar\u0131 hala verebildi\u011fini de g\u00f6sterdiler. Bu g\u00f6zlem, Nancy Kanwisher ve ba\u015fka ara\u015ft\u0131rmac\u0131lar taraf\u0131ndan yap\u0131lm\u0131\u015f olan ve g\u00f6rsel i\u015fleyen beyin kabu\u011fu b\u00f6l\u00fcmlerinin , belli nesne s\u0131n\u0131flar\u0131 i\u00e7in uzmanla\u015fan b\u00f6l\u00fcmleri oldu\u011funa i\u015faret eden ara\u015ft\u0131rmalar\u0131 ile \u00f6rt\u00fc\u015f\u00fcyor. Ekip, PLOS Computational Biology dergisinde yay\u0131mlanan makalelerinde, nokta \u00e7arp\u0131m algoritmas\u0131n\u0131 kullanarak binlerce rastgele nesneyi s\u0131n\u0131fland\u0131rmay\u0131 \u00f6\u011frenen bir bir bilgisayar sistemi tasarlad\u0131klar\u0131n\u0131 anlat\u0131yor. \u00d6\u011frendi\u011fi her nesne s\u0131n\u0131f\u0131 i\u00e7in sistem bir \u015fablonlar k\u00fcmesi \u00fcretiyor. Bu \u015fablonlar, insan beyninin g\u00f6rsel i\u015fleyen b\u00f6l\u00fcm\u00fcnde kar\u015f\u0131l\u0131k gelen s\u0131n\u0131flara ayr\u0131lan b\u00f6lgelerin boyutunu ve \u00e7e\u015fitlili\u011fine ili\u015fkin \u00f6ng\u00f6r\u00fc yap\u0131yor. Bu da, ara\u015ft\u0131rmacalara g\u00f6re, beyin ile kendi yap\u0131land\u0131rd\u0131klar\u0131 sistemin benzer bir\u015feyler yapt\u0131\u011f\u0131na i\u015faret ediyor. Ekibin de\u011fi\u015fmezlik hipotezi, Caltech profes\u00f6rlerinden Christof Koch\u2019a g\u00f6re geleneksel makine \u00f6\u011frenimi ile primat g\u00f6rsel sistemi aras\u0131ndaki b\u00fcy\u00fck bo\u015flu\u011fa kurulan g\u00fc\u00e7l\u00fc bir k\u00f6pr\u00fc. \u201cE\u011fer varolan do\u011fal zeki sistemleri anlayacaksak, g\u00fc\u00e7l\u00fc yapay zeka sistemlerinin yap\u0131land\u0131r\u0131lmas\u0131na giden yolda bu gibi zarif matematiksel \u00e7er\u00e7eveler gerekecek,\u201d diye ekliyor.", "tags": ["beyin", "makine \u00f6\u011frenimi", "yapay zeka"]},
{"source": "bilimfili.com", "url": "https://bilimfili.com/kanser-biyoisaretlerini-tespit-edebilen-teknoloji/", "category": "teknoloji", "date": "15 \u015eubat 2016", "title": "Kanser Biyoi\u015faretlerini Tespit Edebilen Teknoloji", "content": "Nano Letters\u00a0dergisinde yay\u0131mlanan yeni bir ara\u015ft\u0131rmada, Wake Forest Baptist Medical Center\u2019dan ara\u015ft\u0131rmac\u0131lar; n\u00fckleik asitleri hastal\u0131k i\u015faretleri olarak tespit edebilecek yeni bir teknoloji geli\u015ftirmeyi ba\u015fard\u0131. Ara\u015ft\u0131rmac\u0131lar bu geli\u015fmeyi \u00e7ok g\u00fc\u00e7l\u00fc bir potansiyel ta\u015f\u0131yan ba\u015flang\u0131\u00e7 olarak niteliyorlar, \u00e7\u00fcnk\u00fc bu metot ile kanserden ebola vir\u00fcs\u00fcne kadar bir\u00e7ok hastal\u0131\u011f\u0131 hastaya, hastan\u0131n sa\u011fl\u0131kl\u0131 dokular\u0131na veya derisine zarar vermeden te\u015fhis etmek ve tan\u0131 koymak m\u00fcmk\u00fcn olacak. Ara\u015ft\u0131rman\u0131n ba\u015f yazar\u0131 ve ayn\u0131 t\u0131p merkezinde biyomedikal m\u00fchendisli\u011fi Yard\u0131mc\u0131 Do\u00e7enti Adam R. Hall\u2019un a\u00e7\u0131klamas\u0131 \u015f\u00f6yle: \u201d Teknolojinin hen\u00fcz \u00e7ok erken safhalar\u0131nda olsak da, parmak ucundan al\u0131nan birka\u00e7 damla kan \u00f6rne\u011fi ile testler ger\u00e7ekle\u015ftirebildik.Bilim insanlar\u0131 y\u0131llard\u0131r mikroRNA biyoi\u015faretleri \u00fczerine \u00e7al\u0131\u015fmalar ger\u00e7ekle\u015ftirdi, ancak bir problem var ki o da mikroRNA\u2019lar\u0131n \u00e7ok k\u0131sa olmas\u0131 ve bu y\u00fczden tutarl\u0131 bi\u00e7imde tespit edilmelerindeki zorluk.. Bir\u00e7ok teknoloji bu RNA par\u00e7alar\u0131n\u0131 tan\u0131lamakta g\u00fc\u00e7l\u00fck \u00e7ekiyor. \u201d DNA\u2019m\u0131zda dahil olmak \u00fczere n\u00fckleik asitler, birka\u00e7 taneden milyonlarcas\u0131na kadar de\u011fi\u015fen say\u0131da baz sekans veya zincirlerinden ( n\u00fckleotit dizileri) olu\u015fur. Bu n\u00fckleotit bazlar\u0131n normal halde tam olarak hangi s\u0131rayla bulunuyor oldu\u011fu ise fonksiyonlar\u0131 ile birebir ili\u015fkilidir denilebilir. B\u00f6ylelikle yaln\u0131zca bu dizilere bakarak, bir h\u00fccrenin ve hatta bir dokunun i\u00e7inde olup bitenleri kestirmek m\u00fcmk\u00fcn hale geliyor. Bu n\u00fckleik asitlerin bir ailesi de mikroRNA\u2019lard\u0131r ve ortalama (yaln\u0131zca) 20 bazdan olu\u015fan tek zincirli yap\u0131lard\u0131r. Ne var ki, bu k\u00fc\u00e7\u00fck diziler i\u00e7inde kanserin de bulundu\u011fu bir\u00e7ok hastal\u0131k hakk\u0131nda sinyal verebiliyorlar. Yeni geli\u015ftirilen teknikte ise, bir n\u00fckleik asit kar\u0131\u015f\u0131m\u0131n\u0131n i\u00e7inde hedeflenen (veya ba\u015fka bir deyi\u015fle biyoi\u015faret\u00e7i olan) n\u00fckleik asitin var olup olmad\u0131\u011f\u0131 nanoteknoloji \u00a0yard\u0131m\u0131yla anla\u015f\u0131labiliyor ve hatta basit elektronik belirte\u00e7lerle miktarlar\u0131 da belirlenebiliyor. E\u011fer ar\u0131yor oldu\u011funuz n\u00fckleik asit (mikroRNA) oradaysa, sizin ortama ekledi\u011finiz onunla birebir e\u015fle\u015fecek olan (fermuar kapanmas\u0131 \u00f6rne\u011fi verilebilir) RNA zinciri ile \u00e7ift zincirli bir yap\u0131 olu\u015fturarak net bir sinyal veriyor. Sinyallerin say\u0131s\u0131 da dedekt\u00f6rler yard\u0131m\u0131yla say\u0131l\u0131yor ve hedef mikroRNA zincirden h\u00fccrede veya dokuda ne kadar bulundu\u011fu da tespit edilebiliyor. \u00c7al\u0131\u015fmada, bir n\u00fckleik asit kalabal\u0131\u011f\u0131n\u0131n i\u00e7inden bile k\u00fc\u00e7\u00fck bir hedef zincirin birebir ve kesin olarak tespit edilebilece\u011fi g\u00f6sterilmi\u015f oldu. Bununla birlikte yap\u0131lan testte \u00f6zel olarak denenen veya kullan\u0131lan mikiroRNA ise mi-R155 kodlu bir zincirdi ve bu zincir insanlarda akci\u011fer kanserinin indikat\u00f6rlerinden biri olarak biliniyor. Bu g\u00fczel haberlerin ard\u0131ndan ara\u015ft\u0131rmac\u0131lar, klinik kan, doku ve idrar \u00f6rnekleri \u00fczerinde de \u00e7al\u0131\u015fabilecek \u015fekilde tekni\u011fi ve teknolojiyi geli\u015ftirmeye giri\u015fti. Konu ile ilgili yeni yay\u0131nlar\u0131n k\u0131sa s\u00fcrede ger\u00e7ekle\u015fmesi bekleniyor. Kaynak :\u00a0Osama K. Zahid, Fanny Wang, Jan A. Ruzicka, Ethan W. Taylor, Adam R. Hall. Sequence-Specific Recognition of MicroRNAs and Other Short Nucleic Acids with Solid-State Nanopores. Nano Letters, 2016; DOI: 10.1021/acs.nanolett.6b00001", "tags": ["hastal\u0131klar (patoloji)", "kanser", "te\u015fhis"]},
{"source": "bilimfili.com", "url": "https://bilimfili.com/nano-yapilarda-isik-sureclerinin-modellemesi-yapildi/", "category": "teknoloji", "date": "31 Temmuz 2016", "title": "Nano Yap\u0131larda I\u015f\u0131k S\u00fcre\u00e7lerinin Modellemesi Yap\u0131ld\u0131", "content": "Gelecek nesil solar panellerin ve \u0131\u015f\u0131k ile \u00e7al\u0131\u015fan cihazlar\u0131n yap\u0131labilmesi i\u00e7in, karma\u015f\u0131k etkile\u015fimlerin nas\u0131l meydana geldi\u011finin anla\u015f\u0131lmas\u0131 olduk\u00e7a \u00f6nemli. Yaln\u0131zca tekil atomlar\u0131n bulundu\u011fu sistemlerden binlerce atomun bulundu\u011fu olduk\u00e7a b\u00fcy\u00fck sistemlere kadar bir\u00e7ok de\u011fi\u015fik \u00f6l\u00e7ekte modellemeler yapmak, ihtiya\u00e7 duyulan i\u00e7g\u00f6r\u00fcn\u00fcn elde edilmesini sa\u011fl\u0131yor. Chemical Reviews\u2019de yay\u0131mlanan yeni bir makalede de olduk\u00e7a ince tabakalar\u0131n i\u00e7erisindeki elektronik fazlar\u0131n modellemesiyle hesaplamalar\u0131n geli\u015fmi\u015fli\u011fi de\u011ferlendirildi. Hesaplamalar ve sonucunda ortaya \u00e7\u0131kan modeller, ilgili elektronik ve optik \u00f6zelliklerin yan\u0131 s\u0131ra \u0131\u015f\u0131k ile \u00e7al\u0131\u015fan dinamik s\u00fcre\u00e7leri de ayd\u0131nlat\u0131yor. \u00d6rne\u011fin; bilim insanlar\u0131n\u0131n geli\u015ftirdi\u011fi modeller, daha iyi solar paneller ve di\u011fer solar enerji d\u00f6n\u00fc\u015ft\u00fcrme teknolojileri i\u00e7in rasyonel tasar\u0131m ilkelerinin ortaya \u00e7\u0131kmas\u0131na yol a\u00e7m\u0131\u015ft\u0131r. Bir g\u00f6zden ge\u00e7irme makalesi (review article) olan bu \u00e7al\u0131\u015fma, bilimin \u015fu andaki durumunun ve sonradan kar\u015f\u0131la\u015f\u0131labilecek hesaplama zorluklar\u0131n\u0131n anla\u015f\u0131labilmesi i\u00e7in yararlan\u0131labilecek bir kaynak konumundad\u0131r. \u00c7\u00fcnk\u00fc bu makale i\u00e7erisinde, \u00e7ok say\u0131da atomun ve \u00e7ok daha b\u00fcy\u00fck alanlar\u0131 etkileyebilen atomik \u00f6l\u00e7ekteki etkile\u015fimlerin sim\u00fclasyonlar\u0131 bulunuyor. Bilim insanlar\u0131, organik ve yar\u0131-iletken nano yap\u0131lardaki \u0131\u015f\u0131kla \u00e7al\u0131\u015fan s\u00fcre\u00e7lerin elektronik yap\u0131 hesaplamalar\u0131n\u0131 g\u00f6zden ge\u00e7irdiler. Bilim insanlar\u0131 ayr\u0131ca bu hesaplamalar\u0131n, nano-yap\u0131lar\u0131n optik \u00f6zelliklerini ve uyar\u0131m dinamiklerini anla\u015f\u0131y\u0131m\u0131z\u0131 nas\u0131l daha ileri g\u00f6t\u00fcrd\u00fc\u011f\u00fcn\u00fc incelediler. Ara\u015ft\u0131rma i\u00e7erisindeki nano-yap\u0131lar; s\u0131f\u0131r boyutlulukta olan ve nicem noktalar\u0131 olarak adland\u0131r\u0131lan nano-kristallerden, nanoborucuklar ve organik yar\u0131-iletkenlerin polimer zincirlerine kadar geni\u015f bir yelpazeye sahip. Bu nano-yap\u0131lar\u0131n boyut, yap\u0131 ve topolojileri, sahip olduklar\u0131 \u00f6zellikleri etkiliyor. Boyutluluk, bu nano-yap\u0131lar i\u00e7erisindeki \u2018kuantum k\u0131s\u0131tlamay\u0131\u2019 (quantum confinement) tan\u0131ml\u0131yor ve elektronik yap\u0131 ile fotofizikleri (photophysics) etkiliyor. \u00d6rne\u011fin nicem noktas\u0131n\u0131n boyutu, elektronik uyar\u0131m\u0131n s\u0131n\u0131rlamas\u0131n\u0131 ya da k\u0131s\u0131tlamas\u0131n\u0131 belirliyor. Ba\u015fka bir deyi\u015fle \u00a0elektronik ku\u015fak bo\u015flu\u011fu, nicem noktas\u0131n\u0131n boyutuyla ciddi \u015fekilde ba\u011flant\u0131l\u0131. Ayr\u0131ca buna ek olarak, y\u00fczey kimyas\u0131ndan yap\u0131sal d\u00fczensizli\u011fe kadar geni\u015f bir yelpazedeki fakt\u00f6rler, elektronik \u00f6zelliklerin yan\u0131 s\u0131ra solar enerji d\u00f6n\u00fc\u015f\u00fcm cihazlar\u0131nda \u0131\u015f\u0131\u011f\u0131n toplanmas\u0131 ve ta\u015f\u0131nmas\u0131n\u0131 da etkiliyor. Bilim insanlar\u0131 yapt\u0131klar\u0131 bu \u00e7al\u0131\u015fma ile teori, modelleme ve sim\u00fclasyonun, deneyleri b\u00fct\u00fcn\u00fcyle anlama, elektronikten ve yap\u0131sal \u00f6zelliklerden faydalanma noktas\u0131nda nas\u0131l tamamlay\u0131c\u0131 etki yapt\u0131\u011f\u0131n\u0131 vurguluyorlar. Fakat bilim insanlar\u0131, b\u00fcy\u00fck \u00f6l\u00e7ekteki nano-yap\u0131lar\u0131n say\u0131sal olarak y\u00f6netilemez olu\u015fundan, karma\u015f\u0131kl\u0131k ve \u00f6nemli optik olaylar\u0131n \u00e7ok boyutlu do\u011fas\u0131na kadar bir\u00e7ok \u00fcstesinden gelinmesi gereken zorlu\u011fu da tan\u0131ml\u0131yorlar. Kaynak: Modeling Sunlight Harvesting in Nanostructures, US Department of Energy, Retrieved from http://science.energy.gov/bes/highlights/2016/bes-2016-07-i/ \u0130lgili makale: Svetlana Kilina, Dmitri Kilin, Sergei Tretiak. Light-Driven and Phonon-Assisted Dynamics in Organic and Semiconductor Nanostructures. Chemical Reviews, 2015; 115 (12): 5929 DOI: 10.1021/acs.chemrev.5b00012", "tags": ["nanoteknoloji"]},
{"source": "bilimfili.com", "url": "https://bilimfili.com/yenilenen-beyin-haritasinda-yeni-bolgeler-var/", "category": "teknoloji", "date": "25 Temmuz 2016", "title": "G\u00fcncellenen Beyin Haritas\u0131nda 100 Yeni B\u00f6lge Ke\u015ffedildi", "content": "1900\u2019l\u00fc y\u0131llar\u0131n ba\u015f\u0131nda n\u00f6ronlar\u0131 ve sinaptik ba\u011flant\u0131lar\u0131 kara kalem ile resmeden Santiago Ramon y Cajal\u2019\u0131n yan\u0131 s\u0131ra bu alanda an\u0131lmas\u0131 gereken isimlerden birisi de ayn\u0131 y\u0131llarda insan beyin kabu\u011funun (korteks) bilinen ilk diyagramlar\u0131n\u0131 \u00e7izen Korbinian Brodmann\u2019d\u0131r. Brodmann bu \u00e7izimlerini mikroskop alt\u0131nda g\u00f6rebildi\u011fi kadar\u0131yla, korteksteki h\u00fccresel mimari farkl\u0131l\u0131klar\u0131na dayanarak ger\u00e7ekle\u015ftirmi\u015f ve o g\u00fcnden bu yana n\u00f6roanatomistlere esin kayna\u011f\u0131 olmu\u015ftur. 100 y\u0131l\u0131 a\u015fk\u0131n s\u00fcredir temel anlamda bu diyagramlara ba\u011fl\u0131 olarak \u00e7al\u0131\u015fan en az\u0131ndan dayanak olarak kullanan bilimciler, son y\u0131llarda artan fMRI \u00e7al\u0131\u015fmalar\u0131 ve geli\u015fen teknoloji ile daha detayl\u0131 incelenen beyin ve korteksin yeni haritas\u0131n\u0131 \u00e7\u0131kartt\u0131. Kafa kar\u0131\u015f\u0131kl\u0131\u011f\u0131na mahal vermemek i\u00e7in \u015funu s\u00f6ylemekte de fayda var ki, elbette bilimciler her ge\u00e7en g\u00fcn g\u00fcncellenen literat\u00fcre g\u00f6re ara\u015ft\u0131rmalar\u0131n\u0131 y\u00f6netmekte ve g\u00fcncellenen beyin modellerine dayanarak incelemelerini ger\u00e7ekle\u015ftirmekteydi. \u015eimdi ise \u0130ngiltere, Amerika ve Hollanda\u2019dan ara\u015ft\u0131rmac\u0131lar\u0131n olu\u015fturdu\u011fu uluslararas\u0131 bir ara\u015ft\u0131rma ekibi taraf\u0131ndan bahsi ge\u00e7en vadesi \u00e7oktan ge\u00e7mi\u015f diyagramlar, \u0130nsan Konektom Projesi (Human Connectome Project*) verilerine dayanarak g\u00fcncellendi. Beynin \u00fcst k\u0131sm\u0131n\u0131 olu\u015fturan engebeli, k\u0131vr\u0131ml\u0131 ve dil, duyusal ve motor i\u015flemleme, sebep-sonu\u00e7 ili\u015fkisi kurma gibi g\u00f6revleri ve daha nicelerini y\u00fcr\u00fcten korteksi haritalamak \u00fczere bug\u00fcne kadar bulunulan giri\u015fimler, ya tek bir b\u00f6lge veya fonksiyona odakland\u0131\u011f\u0131 i\u00e7in ya da \u00f6rnek grubu k\u00fc\u00e7\u00fck oldu\u011fu i\u00e7in ba\u015far\u0131s\u0131z olmu\u015f ve ileri gidememi\u015ftir. Ara\u015ft\u0131rmac\u0131lar y\u00fcksek detayl\u0131 bir harita olu\u015fturabilmek i\u00e7in, d\u00f6rt yap\u0131 ve fonksiyon parametresinin \u00f6l\u00e7\u00fcm\u00fc \u00fczerinde durdu. Bunlar\u0131n i\u00e7inde, beyin kabu\u011fu kal\u0131nl\u0131\u011f\u0131 (ve kal\u0131nl\u0131ktaki b\u00f6lgelere g\u00f6re de\u011fi\u015fimler), k\u0131vr\u0131m say\u0131s\u0131 ve belirli testler s\u0131ras\u0131nda fMRI (functional magnetic resonance imaging) ile al\u0131nan tarama g\u00f6r\u00fcnt\u00fclerine dayanarak elde edilen, korteks b\u00f6lgelerinin bilinen i\u015flevleri gibi veriler bulunuyor. 210 sa\u011fl\u0131kl\u0131 yeti\u015fkin bireyden al\u0131nan verilere uyarlanan \u00f6\u011frenebilir algoritma ile farkl\u0131 b\u00f6lgelerin kendilerine has \u00f6zellikleri yani bir anlamda parmak izleri tespit edildi. Program bu farkl\u0131 izlere bakarak b\u00f6lgeleri birbirinden ay\u0131rmay\u0131 ve 180 ayr\u0131 b\u00f6lgenin varl\u0131\u011f\u0131n\u0131 g\u00f6stermeyi ba\u015fard\u0131. Nature dergisinde yay\u0131mlanan bu \u00e7\u0131\u011f\u0131r a\u00e7\u0131c\u0131 \u00e7al\u0131\u015fman\u0131n en ilgin\u00e7 yan\u0131 ise \u015fu: tespit edilen b\u00f6lgelerden 100 tanesi daha \u00f6nce tan\u0131mlanm\u0131\u015f de\u011fildi. Bu sebepten \u00f6t\u00fcr\u00fc \u015fimdi de yap\u0131lan haritay\u0131 daha keskin s\u0131n\u0131rlar ile \u00e7izmeyi ve b\u00f6lgelerin daha alt katmanlar ile ili\u015fkilerinin anla\u015f\u0131lmas\u0131na \u00e7al\u0131\u015facak olan ara\u015ft\u0131rmac\u0131lar; elde edilen verilerle beynimizin ve beyin b\u00f6lgelerimizin evrimini ve de di\u011fer primatlar ile hem davran\u0131\u015fsal hem morfolojik hem de fizyolojik farklar\u0131m\u0131z\u0131n daha iyi bi\u00e7imde ortaya konulabilece\u011fini \u00f6ne s\u00fcr\u00fcyor. Bununlu birlikte, beyin cerrahlar\u0131n\u0131n i\u015fini kolayla\u015ft\u0131racak detayl\u0131 \u00fc\u00e7 boyutlu haritalar\u0131n olu\u015fturulabilece\u011fi ve \u00f6n cerrahi m\u00fcdahalelerin bu yap\u0131lar \u00fczerinden ger\u00e7ekle\u015ftirilebilece\u011fi d\u00fc\u015f\u00fcn\u00fcl\u00fcyor. *Bu proje, beynin yap\u0131lar\u0131n\u0131 ve fonksiyonlar\u0131n\u0131 haritalamak \u00fczere y\u00fczlerce insandan toplanan veriler ile dijital ortama aktar\u0131lan \u00e7ok b\u00fcy\u00fck \u00f6l\u00e7ekli bir konektom projesidir. Konektom ise beyindeki t\u00fcm sinirlerin ve sinirlerin olu\u015fturdu\u011fu fonksiyonel b\u00f6lgelerin birbirleri ile kurdu\u011fu ba\u011flar\u0131 a\u00e7\u0131klayan terimdir. Kaynak: Emily Underwood, Updated human brain map reveals nearly 100 new regions, 20 Temmuz 2016, www.sciencemag.org/news/2016/07/updated-human-brain-map-reveals-nearly-100-new-regions Referans : Nature (2016) doi:10.1038/nature18933", "tags": ["beyin", "dokular (histoloji)", "fizyoloji"]},
{"source": "bilimfili.com", "url": "https://bilimfili.com/atom-olceginde-veri-kaydeden-dunyanin-en-kucuk-hard-diski/", "category": "teknoloji", "date": "25 Temmuz 2016", "title": "Atom \u00d6l\u00e7e\u011finde Veri Kaydeden, D\u00fcnyan\u0131n En K\u00fc\u00e7\u00fck Hard Diski", "content": "Her g\u00fcn, modern toplum bir milyar gigabayttan fazla yeni veri \u00fcretiyor. B\u00fct\u00fcn bu verinin depolanmas\u0131 i\u00e7in de, her bir bit \u00f6zelinde kaplanan alan\u0131n daha da azalmas\u0131n\u0131n \u00f6nemi her ge\u00e7en g\u00fcn art\u0131yor. Delft University Kavli Institute of Nanoscience\u2019dan bilim insanlar\u0131, bu alan\u0131 neredeyse nihai limitlerine k\u00fc\u00e7\u00fcltmeyi ba\u015fard\u0131lar. Ara\u015ft\u0131rmac\u0131lar; 1 kilobayt\u0131n (8.000 bit) i\u00e7erisindeki her bir bitin, tek bir klor atomunun pozisyonu taraf\u0131ndan temsil edildi\u011fi yeni bir haf\u0131za geli\u015ftirdiler. \u00c7al\u0131\u015fmay\u0131 y\u00fcr\u00fcten bilim insanlar\u0131ndan Sander Otte\u2019ye g\u00f6re; bu teori i\u00e7erisinde, bu depolama yo\u011funlu\u011fu sayesinde, insanlar taraf\u0131ndan \u015fu ana kadar yaz\u0131lm\u0131\u015f b\u00fct\u00fcn kitaplar\u0131n tek bir posta pulu b\u00fcy\u00fckl\u00fc\u011f\u00fcndeki haf\u0131zaya yaz\u0131lmas\u0131 m\u00fcmk\u00fcn. \u00c7\u00fcnk\u00fc bilim insanlar\u0131, her bir 6,4516 santimetre kareye 500 terabitlik depolamay\u0131 m\u00fcmk\u00fcn hale getiren yo\u011funlu\u011fa ula\u015ft\u0131lar. Nature Nanotechnology\u2019de yay\u0131mlanan ara\u015ft\u0131rmada belirtilen bu bu rakam, \u015fu ana kadar piyasada sat\u0131lan en iyi hard diskten 500 kat daha iyi. Fizik\u00e7i Richard Feynman,1959 y\u0131l\u0131nda meslekta\u015flar\u0131na d\u00fcnyan\u0131n m\u00fcmk\u00fcn olan en k\u00fc\u00e7\u00fck \u00f6l\u00e7e\u011fini \u00fcretme konusunda meydan okumu\u015ftu. Me\u015fhur dersi olan There\u2019s Plenty of Room at the Bottom\u2019da, her bir atomun belirli bir bi\u00e7im\u00a0i\u00e7erisinde d\u00fczenlenmesini sa\u011flayacak bir platforma sahip olursak, tekil bilginin tekil atom \u00fczerinde depolanmas\u0131n\u0131n m\u00fcmk\u00fcn oldu\u011funu \u00f6ne s\u00fcrm\u00fc\u015ft\u00fc. Feynman\u2019\u0131n \u00f6ng\u00f6r\u00fclerini onurland\u0131rmak i\u00e7in Otte ve ara\u015ft\u0131rma tak\u0131m\u0131, Feynman\u2019\u0131n bu dersini 100 nanometre geni\u015fli\u011findeki bir alana kodlamay\u0131 ba\u015fard\u0131lar. Bilim insanlar\u0131 yapt\u0131klar\u0131 \u00e7al\u0131\u015fmada taramal\u0131 t\u00fcnelleme mikroskobu(STM) kulland\u0131lar. Bu mikroskobun ucundaki keskin i\u011fne sayesinde, her bir atomun y\u00fczeyini tek tek incelemek m\u00fcmk\u00fcn. Bu inceleme s\u00fcresince bilim insanlar\u0131 yaln\u0131zca atomlar\u0131n y\u00fczeyini de\u011fil g\u00f6rmekle kalm\u0131yorlar, ayn\u0131 zamanda da atomlar\u0131 sa\u011fa sola itmek i\u00e7in bu mikroskobu kullanabiliyorlar. Otte, bu durumu kayd\u0131rmal\u0131 yapboza benzetiyor. Nas\u0131l ki kayd\u0131rmal\u0131 bir yapbozda do\u011fru \u015fekli bulmak i\u00e7in her bir par\u00e7ay\u0131 sa\u011fa sola kayd\u0131r\u0131yorsan\u0131z, \u00a0bilim insanlar\u0131 da ayn\u0131 y\u00f6ntemle atomlar\u0131 sa\u011fa sola kayd\u0131r\u0131yorlar. \u2018\u2019Her bir bit, bak\u0131r atomlar\u0131n\u0131n y\u00fczeyindeki iki pozisyondan\u00a0olu\u015fuyor ve bir klor atomunu bu iki pozisyon aras\u0131nda ileri ve geri hareket ettirebiliyoruz. E\u011fer klor atomu yukar\u0131 (top) pozisyondaysa, alt\u0131nda bir bo\u015fluk olu\u015fuyor. Buna \u20191\u2019 diyoruz. E\u011fer yukar\u0131 pozisyonda bo\u015fluk varsa ve klor atomu a\u015fa\u011f\u0131daysa, bit \u20190\u2019 oluyor.\u2019\u2019 Klor atomlar\u0131 di\u011fer klor atomlar\u0131 taraf\u0131ndan \u00e7evrelendi\u011fi i\u00e7in her biri pozisyonunu koruyabiliyor. Bu sebeple, bo\u015fluklar \u00fczerinden ilerleyen bu y\u00f6ntem, gev\u015fek atomlarla i\u015fleyen y\u00f6ntemlere k\u0131yasla daha stabil ve veri depolamaya daha uygun. 96 nanometre geni\u015fli\u011finde, 126 nanometre uzunlu\u011fundaki 1 kilobayt haf\u0131zan\u0131n STM taramas\u0131. Bu haf\u0131za \u00fczerine Feynman\u2019\u0131n dersi yaz\u0131l\u0131. Delft\u2019den ara\u015ft\u0131rmac\u0131lar, geli\u015ftirdikleri haf\u0131zay\u0131 8 baytl\u0131k (64 bit) bloklar i\u00e7erisinde organize ettiler. Her bir blok, bir i\u015farete sahip ve t\u0131pk\u0131 klor atomlar\u0131n\u0131n kafes yap\u0131s\u0131nda oldu\u011fu gibi ayn\u0131 tip \u2018deliklere\u2019 ya da bo\u015fluklara sahipler. Genellikle u\u00e7ak ve konser biletlerinin taranmas\u0131nda kullan\u0131lan, pikselli kare barkodlardan (QR kodlar olarak da bilinir) ilham al\u0131nan bu i\u015faretler, birer minyat\u00fcr QR kod gibi davran\u0131p bak\u0131r tabaka \u00fczerindeki her blo\u011fun \u00fcst\u00fcndeki belirli lokasyonlar hakk\u0131nda bilgi ta\u015f\u0131nmas\u0131n\u0131 sa\u011fl\u0131yor. Ayn\u0131 zamanda bu kod sayesinde, blo\u011fun belirli yerel kirleticiler ya da y\u00fczeydeki bir hata gibi etmenlerden dolay\u0131 zarar g\u00f6r\u00fcp g\u00f6rmedi\u011fi de belirlenebiliyor. Bu sayede, bak\u0131r y\u00fczey tamamen m\u00fckemmel olmasa bile, haf\u0131zan\u0131n b\u00fcy\u00fck \u00f6l\u00e7eklerde \u00fcretilmesi m\u00fcmk\u00fcn hale geliyor. Bu yeni yakla\u015f\u0131m, kararl\u0131l\u0131k ve \u00f6l\u00e7eklenebilirlik a\u00e7\u0131s\u0131ndan m\u00fckemmel ba\u015far\u0131 \u015fans\u0131 sunuyor. Hen\u00fcz, bu tip bir haf\u0131zan\u0131n veri merkezlerinde yak\u0131n zaman i\u00e7erisinde kullan\u0131labilir olaca\u011f\u0131 d\u00fc\u015f\u00fcn\u00fclm\u00fcyor. Otte: \u2018\u2019Haf\u0131zan\u0131n \u015fu anki formu, yaln\u0131zca temiz, havas\u0131 bo\u015falt\u0131lm\u0131\u015f ve s\u0131v\u0131 hidrojen s\u0131cakl\u0131\u011f\u0131nda(77 kelvin) yerlerde \u00e7al\u0131\u015fabiliyor, bundan dolay\u0131 atomik \u00f6l\u00e7ekte verinin nihai depolanmas\u0131ndan h\u00e2l\u00e2 uzaktay\u0131z. Fakat bu ba\u015far\u0131 sayesinde, kesinlikle nihai hedefe do\u011fru b\u00fcy\u00fck bir ad\u0131m att\u0131k.\u2019\u2019 \u00a0 \u0130lgili Makale:\u00a0F. E. Kalff, M. P. Rebergen, E. Fahrenfort, J. Girovsky, R. Toskovic, J. L. Lado, J. Fern\u00e1ndez-Rossier, A. F. Otte.\u00a0A kilobyte rewritable atomic memory.\u00a0Nature Nanotechnology, 2016; DOI:\u00a010.1038/nnano.2016.131 Kaynak: Deft University of Technology,\u00a0Smallest hard disk to date writes information atom by atom, Retrieved from\u00a0http://www.tudelft.nl/en/current/latest-news/article/detail/kleinste-harddisk-ooit-schrijft-informatie-atoom-voor-atoom/", "tags": ["bilgisayar bilimleri"]},
{"source": "bilimfili.com", "url": "https://bilimfili.com/bir-bilgisayar-simulasyonunda-mi-yasiyoruz/", "category": "teknoloji", "date": "3 A\u011fustos 2016", "title": "Bir Bilgisayar Sim\u00fclasyonunda Ya\u015fam\u0131yor Oldu\u011fumuzu Nereden Biliyoruz?", "content": "\u015eunu d\u00fc\u015f\u00fcn\u00fcn: \u015eu anda, bulundu\u011funuzu d\u00fc\u015f\u00fcnd\u00fc\u011f\u00fcn\u00fcz yerde de\u011filsiniz. Asl\u0131nda, k\u00f6t\u00fc birisinin y\u00fcr\u00fctt\u00fc\u011f\u00fc bir bilim deneyinin konususunuz. Beyniniz v\u00fccudunuzdan ustal\u0131kla \u00e7\u0131kar\u0131l\u0131yor ve bir laboratuvar tezgah\u0131n\u0131n \u00fcst\u00fcnde duran bir besin kavanozunda canl\u0131 halde tutuluyor. Beyninizin sinir u\u00e7lar\u0131, g\u00fcnl\u00fck hayat\u0131n b\u00fct\u00fcn hislerini size aktaran bir s\u00fcperbilgisayara ba\u011fl\u0131. Bu y\u00fczden tamamen normal bir hayat ya\u015fad\u0131\u011f\u0131n\u0131z\u0131 d\u00fc\u015f\u00fcn\u00fcyorsunuz. H\u00e2l\u00e2 var m\u0131s\u0131n\u0131z? H\u00e2l\u00e2 \u201csiz\u201d misiniz? Ve bildi\u011finiz d\u00fcnya, hayal g\u00fcc\u00fcn\u00fcz\u00fcn bir uydurmas\u0131 m\u0131 yoksa bu k\u00f6t\u00fc bilim insan\u0131 taraf\u0131ndan olu\u015fturulmu\u015f bir yan\u0131lsama m\u0131? Kula\u011fa bir k\u00e2bus senaryosu gibi geliyor. Fakat bunun do\u011fru olmad\u0131\u011f\u0131n\u0131 mutlak kesinlikle s\u00f6yleyebilir misiniz? Asl\u0131nda bir kavanozda duran bir beyin olmad\u0131\u011f\u0131n\u0131z\u0131 birisine kan\u0131tlayabilir misiniz? D\u00fc\u015f\u00fcn\u00fcr Hilary Putnam, 1981 tarihli kitab\u0131 Sebep, Ger\u00e7ek ve Tarih\u2019te, kavanozdaki beyin adl\u0131 d\u00fc\u015f\u00fcnce deneyinin bu \u00fcnl\u00fc \u00f6rne\u011fini \u00f6ne s\u00fcrm\u00fc\u015ft\u00fc, fakat asl\u0131nda bu, Fransal\u0131 d\u00fc\u015f\u00fcn\u00fcr Rene Descartes\u2019\u0131n 1641 tarihli \u0130lk Felsefe \u00dczerine Derin D\u00fc\u015f\u00fcnceler kitab\u0131ndaki K\u00f6t\u00fc Ruh kavram\u0131n\u0131n g\u00fcncellenmi\u015f bir h\u00e2lidir. Bu gibi d\u00fc\u015f\u00fcnce deneyleri \u00fcst\u00fcnk\u00f6r\u00fc (ve belki biraz huzur ka\u00e7\u0131r\u0131c\u0131) gibi g\u00f6r\u00fcnebilse de faydal\u0131 bir amaca hizmet ederler. D\u00fc\u015f\u00fcn\u00fcrler bunlar\u0131 kullanarak hangi inan\u0131\u015flar\u0131n do\u011fru oldu\u011funa karar verebilece\u011fimizi ve bunun sonucunda, kendimiz ve etraf\u0131m\u0131zdaki d\u00fcnya hakk\u0131nda ne t\u00fcr bilgiye sahip olabilece\u011fimizi ara\u015ft\u0131r\u0131rlar. Descartes, bunu yapman\u0131n en iyi yolunun her \u015feyden ku\u015fku duymaya ve bilgimizi buradan in\u015fa etmeye ba\u015flamak oldu\u011funu d\u00fc\u015f\u00fcnm\u00fc\u015ft\u00fc. Bu ku\u015fkucu yakla\u015f\u0131m\u0131 kullanarak, sadece kesin mutlak bir kesinlik \u00f6z\u00fcn\u00fcn bilgi i\u00e7in g\u00fcvenilir bir esas olarak hizmet g\u00f6rece\u011fini iddia etmi\u015fti. \u015e\u00f6yle s\u00f6ylemi\u015fti: \u201cE\u011fer ger\u00e7ek bir hakikat aray\u0131c\u0131s\u0131 olacaksan\u0131z, hayat\u0131n\u0131zda en az\u0131ndan bir kez, her \u015feyden m\u00fcmk\u00fcn olabildi\u011fince \u015f\u00fcphe duymak laz\u0131md\u0131r.\u201d Descartes, herkesin bu t\u00fcrden felsefi d\u00fc\u015f\u00fcnme ile u\u011fra\u015fabilece\u011fine inand\u0131. \u00c7al\u0131\u015fmalar\u0131ndan birinde, ah\u015fap kul\u00fcbesinde \u015f\u00f6minenin \u00f6n\u00fcnde oturup, piposunu i\u00e7erkenki bir sahneyi tan\u0131ml\u0131yor. O piponun elinde oldu\u011funa veya terliklerinin aya\u011f\u0131nda bulundu\u011funa inan\u0131p inanamayaca\u011f\u0131n\u0131 soruyor. Bu duyular\u0131n, ge\u00e7mi\u015fte onu yan\u0131ltt\u0131\u011f\u0131n\u0131 ve bundan \u00f6nce yan\u0131lt\u0131c\u0131 olmu\u015f olan bir \u015feye g\u00fcvenilemeyece\u011fini belirtiyor. Bu y\u00fczden, duyular\u0131n\u0131n g\u00fcvenilir oldu\u011fundan emin olam\u0131yor. D\u00fc\u015f\u00fcn\u00fcrler taraf\u0131ndan ye\u011flenen \u015fu gibi klasik ku\u015fkucu sorular\u0131 Descartes\u2019tan kazand\u0131k: \u015eu an uyan\u0131k oldu\u011fumuzdan ve uyumad\u0131\u011f\u0131m\u0131zdan, r\u00fcya g\u00f6rm\u00fcyor oldu\u011fumuzdan nas\u0131l emin olabiliriz? Descartes, bu sorunu farz edilen bilgimizin \u00f6tesine g\u00f6t\u00fcrmek i\u00e7in, bizi kand\u0131ran, asl\u0131nda ger\u00e7ekli\u011fin bize g\u00f6r\u00fcnd\u00fc\u011f\u00fcnden \u00e7ok farkl\u0131 olabildi\u011fi zaman bizleri kendi hayat\u0131m\u0131z\u0131 ya\u015fad\u0131\u011f\u0131m\u0131za inand\u0131ran her \u015feye kadir, k\u00f6t\u00fc niyetli bir \u201c\u015feytan\u201d bulundu\u011funu hayal ediyor. Kavanozdaki beyin d\u00fc\u015f\u00fcnce deneyi ve ku\u015fkuculuk sorunu, pop\u00fcler k\u00fclt\u00fcrde de i\u015flenmi\u015ftir. \u00dcnl\u00fc \u00e7a\u011fda\u015f \u00f6rneklerin aras\u0131nda 1999 tarihli The Matrix filmi ve Christopher Nolan\u2019\u0131n 2010 tarihli Inception filmi bulunmaktad\u0131r. \u0130zleyici, bir d\u00fc\u015f\u00fcnce deneyinin sinema \u00f6rne\u011fini seyrederek, kurgusal bir d\u00fcnyaya hayal g\u00fcc\u00fcne dayanarak girebilir ve felsef\u00ee d\u00fc\u015f\u00fcnceleri g\u00fcvenli bir \u015fekilde ke\u015ffedebilir. \u00d6rne\u011fin, The Matrix filmini izlerken, \u201cola\u011fan\u201d d\u00fcnyan\u0131n bilgisayarda canland\u0131r\u0131lm\u0131\u015f bir ger\u00e7eklik oldu\u011funu ve kendi k\u00f6relmi\u015f v\u00fccudunun asl\u0131nda hayat destekleyici bir s\u0131v\u0131n\u0131n bulundu\u011fu bir varilde bekletildi\u011fini ke\u015ffeden kahraman Neo (Keanu Reeves) ile kendimizi \u00f6zde\u015fle\u015ftiririz. D\u0131\u015f d\u00fcnyan\u0131n duyular\u0131m\u0131za nas\u0131l g\u00f6r\u00fcnd\u00fc\u011f\u00fc konusunda kesin olarak emin olmasak bile, Descartes ikinci derin d\u00fc\u015f\u00fcncesini k\u00fc\u00e7\u00fck bir umut par\u0131lt\u0131s\u0131yla ba\u015flat\u0131r. En az\u0131ndan kendimizin var oldu\u011fundan emin olabiliriz, \u00e7\u00fcnk\u00fc bundan ku\u015fku duydu\u011fumuz her seferde, ku\u015fkuyu duyan bir \u201cbiz\u201d bulunmal\u0131d\u0131r. Bu avuntu, \u00fcnl\u00fc \u201cD\u00fc\u015f\u00fcn\u00fcyorum, o halde var\u0131m.\u201d ifadesiyle sonu\u00e7lanmaktad\u0131r. Bu y\u00fczden, evet bir kavanozdaki beyin olabilirsiniz ve d\u00fcnyay\u0131 tecr\u00fcbe edi\u015finiz, k\u00f6t\u00fc biri taraf\u0131ndan programlanm\u0131\u015f olan bir bilgisayar canland\u0131rmas\u0131 olabilir. Fakat, i\u00e7iniz rahat olsun; en az\u0131ndan d\u00fc\u015f\u00fcn\u00fcyorsunuz! Kaynak : Laura D\u2019Olimpio, The conversation, How do you know you\u2019re not living in a computer simulation?, 27 Temmuz 2016, www.sciencealert.com/why-it-s-hard-to-know-if-we-re-living-in-a-computer-simulation-or-not", "tags": ["bilgisayar bilimleri", "sanal ger\u00e7eklik", "sim\u00fclasyon"]},
{"source": "bilimfili.com", "url": "https://bilimfili.com/saydam-ahsabin-isi-yalitimi-camdan-daha-iyi/", "category": "teknoloji", "date": "24 A\u011fustos 2016", "title": "Saydam Ah\u015fap, Is\u0131 Yal\u0131t\u0131m\u0131 A\u00e7\u0131s\u0131ndan Camdan Daha \u0130yi", "content": "Maryland \u00dcniversitesi A. James Clark M\u00fchendislik Okulu\u2019ndan bir grup m\u00fchendis, saydam ah\u015fap kullan\u0131larak yap\u0131lan pencerelerin, camdan yap\u0131lan geleneksel pencerelerden daha e\u015fit da\u011f\u0131l\u0131ml\u0131 ve do\u011fal bir ayd\u0131nlatma sa\u011flad\u0131\u011f\u0131n\u0131, ayr\u0131ca enerji verimlili\u011fi a\u00e7\u0131s\u0131ndan da camdan \u00fcst\u00fcn oldu\u011funu g\u00f6steren \u00e7al\u0131\u015fmalar\u0131n\u0131n sonu\u00e7lar\u0131n\u0131 payla\u015ft\u0131. Advanced Energy Materials dergisinde yay\u0131mlanan makalelerinde Liangbing Huliderli\u011findeki ekip, saydam ah\u015fab\u0131n s\u0131cakl\u0131k yal\u0131t\u0131m\u0131n\u0131n daha iyi oldu\u011funa ve neredeyse cam kadar \u0131\u015f\u0131k ge\u00e7irgenli\u011fine de sahip oldu\u011funa ili\u015fkin bulgular\u0131n\u0131 sundu. Ayn\u0131 zamanda saydam ah\u015fap parlama yapm\u0131yor ve b\u00f6ylece daha d\u00fczg\u00fcn yay\u0131lan bir i\u00e7 mekan ayd\u0131nlatmas\u0131 sa\u011fl\u0131yor. Makalenin ba\u015fyazar\u0131 Tian Li, saydam ah\u015fab\u0131n camdan biraz daha az \u0131\u015f\u0131k ge\u00e7irmekle beraber, \u0131s\u0131 ge\u00e7irgenli\u011finin \u00e7ok daha az oldu\u011funu vurguluyor: \u201cSon derece saydam, ama yine de bir miktar gizlilik sa\u011fl\u0131yor \u00e7\u00fcnk\u00fc arkas\u0131 tam net g\u00f6r\u00fcnm\u00fcyor. Ah\u015faptaki kanallar\u0131n g\u00f6r\u00fcn\u00fcr \u0131\u015f\u0131\u011fa yak\u0131n dalgaboylar\u0131ndaki \u0131\u015f\u0131\u011f\u0131 iletebildi\u011fini, bununla beraber \u00e7o\u011funlukla \u0131s\u0131y\u0131 ileten dalgaboylar\u0131n\u0131 engelledi\u011fini de anlad\u0131k.\u201d Ara\u015ft\u0131rmac\u0131lar bu \u00e7al\u0131\u015fmay\u0131 ger\u00e7ekle\u015ftirirken, saydam ah\u015faptan panellerle in\u015fa ettikleri k\u00fc\u00e7\u00fck bir model ev kulland\u0131. Cam tavan yerine saydam ah\u015fap tavan kullan\u0131ld\u0131\u011f\u0131nda, \u0131\u015f\u0131\u011f\u0131n ortama daha orant\u0131l\u0131 da\u011f\u0131ld\u0131\u011f\u0131 g\u00f6r\u00fcld\u00fc. Ah\u015fab\u0131n h\u00fccresel yap\u0131s\u0131 dolay\u0131s\u0131yla, i\u00e7inden ge\u00e7en \u0131\u015f\u0131k do\u011frudan g\u00f6zde parlama yapm\u0131yor ve daha rahat bir \u015fekilde bakmak m\u00fcmk\u00fcn oluyor. Saydam ah\u015fap yap\u0131m\u0131nda kullan\u0131lan odunlar, damarlar\u0131n ters y\u00f6n\u00fcnde kesiliyor. B\u00f6ylece k\u00f6kten dallara su ve besin ta\u015f\u0131yan kanallar, pencerenin en k\u0131sa boyutunda kalm\u0131\u015f oluyor. Bu do\u011fal kanallar, d\u0131\u015far\u0131daki g\u00fcn \u0131\u015f\u0131\u011f\u0131n\u0131n ge\u00e7i\u015fi i\u00e7in kullan\u0131lm\u0131\u015f oluyor. Normal cam pencereli bir ortamda, zaman ilerlerken \u0131\u015f\u0131\u011f\u0131n parlama a\u00e7\u0131s\u0131 de\u011fi\u015fir. Saydam ah\u015fapta ise g\u00fcn\u00fcn her saatinde ayn\u0131 e\u015fitlik s\u00fcr\u00fcyor. Yani kedinizin tam g\u00fcne\u015f gelen yerde oturmak i\u00e7in konumunu de\u011fi\u015ftirmesine gerek kalm\u0131yor. Saydam ah\u015fab\u0131n yap\u0131s\u0131 do\u011fal ah\u015faba \u00e7ok benzer olmakla birlikte, polimer bile\u015feninden \u00f6t\u00fcr\u00fc su ge\u00e7irmiyor. Yan\u0131 s\u0131ra k\u0131r\u0131lma riski camdan \u00e7ok daha d\u00fc\u015f\u00fck, \u00e7\u00fcnk\u00fc h\u00fccresel yap\u0131s\u0131 par\u00e7alanmaya diren\u00e7 g\u00f6steriyor. Yak\u0131n zamanda bulu\u015flar\u0131n\u0131n patentini de alan ekip, saydam ah\u015fab\u0131n yap\u0131lma s\u00fcrecini \u015f\u00f6yle \u00f6zetliyor: \u00d6nce do\u011fal bir odundaki lignin ayr\u0131\u015ft\u0131r\u0131l\u0131yor. Bu bile\u015fen ah\u015fab\u0131n kahverengi g\u00f6r\u00fcnmesinden ve g\u00fcc\u00fcnden sorumlu. Ard\u0131ndan odun epoksiye yat\u0131r\u0131l\u0131yor, b\u00f6ylece g\u00fcc\u00fc geri kazand\u0131r\u0131l\u0131yor ve temizlenmi\u015f oluyor. Kaynak: Phys.org, \u201cWood windows are cooler than glass\u201d\n < phys.org/news/2016-08-wood-windows-cooler-glass.html > \u0130lgili Makale: Tian Li et al, Wood Composite as an Energy Efficient Building Material: Guided Sunlight Transmittance and Effective Thermal Insulation, Advanced Energy Materials (2016). DOI: 10.1002/aenm.201601122", "tags": ["malzeme bilimi"]},
{"source": "bilimfili.com", "url": "https://bilimfili.com/yumusak-vucutlu-robot-octobot/", "category": "teknoloji", "date": "26 A\u011fustos 2016", "title": "D\u00fcnya\u2019n\u0131n Yumu\u015fak V\u00fccutlu \u0130lk Robotu: Octobot", "content": "Ahtapotlar kar\u015f\u0131la\u015ft\u0131klar\u0131 neredeyse \u00a0her engeli s\u0131k\u0131\u015fma, b\u00fcz\u00fc\u015fme ve kendi kendilerini ezme yetenekleri ile a\u015fabilmektedir. Bu kafadanbacakl\u0131n\u0131n (sefalapod) sahip oldu\u011fu esneklik kapasitesinin biyolojik olarak \u00f6v\u00fclecek bir\u00e7ok taraf\u0131 olmakla birlikte, ara\u015ft\u0131rmac\u0131lar \u015fimdi de d\u00fcnyan\u0131n tamamen yumu\u015fak bir g\u00f6vdeye sahip olan ilk robotunu \u00fcretmeyi ba\u015fard\u0131. Octobot (T\u00fcrk\u00e7e\u2019ye Ahtabot) olarak \u00e7evrilebilir) ad\u0131 verilen robot yaln\u0131zca bir el ayas\u0131 b\u00fcy\u00fckl\u00fc\u011fe sahip ve yumu\u015fak v\u00fccudu da silikondan \u00fcretilerek haz\u0131rland\u0131. \u015eu ana kadar \u00fcretilen bir\u00e7ok yumu\u015fak, esneyebilir robotun birka\u00e7 tane zorunlu olarak sert olan ve esnemez olan par\u00e7as\u0131 bulunuyordu. Bunlara piller, g\u00fc\u00e7 \u00fcniteleri ve kablolar \u00f6rnek olarak g\u00f6sterilebilir. T\u00fcm bunlara kar\u015f\u0131l\u0131k Octobot yak\u0131t olarak k\u00fc\u00e7\u00fck miktarlarda bulundurdu\u011fu hidrojen peroksit molek\u00fcl\u00fc rezervini yak\u0131t olarak kullan\u0131yor. Hidrojen peroksit, Octobot\u2019un i\u00e7ine g\u00f6m\u00fclm\u00fc\u015f olan platin par\u00e7alar\u0131n\u0131n \u00fczerinden akarken ger\u00e7ekle\u015fen kimyasal reaksiyon, bir gaz \u00fcretilmesini sa\u011fl\u0131yor. Bu gaz artt\u0131k\u00e7a ve \u015fi\u015ftik\u00e7e robotun kolunun esneyerek hareket etmesini sa\u011fl\u0131yor. Nature\u2019da yay\u0131mlanan \u00e7al\u0131\u015fmada, gaz\u0131n bir dizi 3D olarak yazd\u0131r\u0131lm\u0131\u015f hava bas\u0131n\u00e7l\u0131 (pn\u00f6matik) hazneden ge\u00e7ti\u011fi a\u00e7\u0131kland\u0131. Bu havzalar ayn\u0131 zamanda Octobot\u2019un sekiz kolunu birbirine ba\u011flamay\u0131 sa\u011fl\u0131yor. Gaz\u0131n ge\u00e7i\u015fi s\u0131ras\u0131nda esneyerek hareket eden kollar ise robotun su i\u00e7indeki itki g\u00fcc\u00fcn\u00fc olu\u015fturuyor. Projenin ba\u015f\u0131ndan beri y\u00fczlerce deney a\u015famas\u0131nda octobot \u00fcreten ara\u015ft\u0131rmac\u0131lar, \u00f6zellikle pn\u00f6matikleri do\u011fru zaman gelene kadar ince ince ayarlamaya ve titizlikle iyile\u015ftirmeye devam etti. Yap\u0131lan a\u00e7\u0131klamada \u015fu an i\u00e7in yak\u0131t\u0131n\u0131n 4 ila 8 dakika aras\u0131 dayand\u0131\u011f\u0131 kaydedilen Octobot\u2019un, hen\u00fcz istenilen her y\u00f6ne hareket ettirilemedi\u011fi veya y\u00f6nlendirilemedi\u011fi de belirtildi. Ara\u015ft\u0131rmac\u0131lar \u015fimdi de robota, i\u015fleyen sens\u00f6rler eklemek i\u00e7in kollar\u0131 s\u0131vad\u0131. Bu sens\u00f6rler yard\u0131m\u0131 ile art\u0131k \u00e7evresindeki engelleri veya cisimleri sezme yetene\u011fi de kazanacak olan Octobot, neye do\u011fru veya neyden uza\u011fa gidebilece\u011fine de karar verebilecek. Bu temel dizayn\u0131n \u00f6l\u00e7e\u011finin b\u00fcy\u00fct\u00fclebilece\u011fini veya iste\u011fe g\u00f6re k\u00fc\u00e7\u00fclt\u00fclebilece\u011fini belirten ara\u015ft\u0131rmac\u0131lar, robotun kullan\u0131lmak istedi\u011fi g\u00f6reve g\u00f6re yak\u0131t kapasitesinin de art\u0131r\u0131l\u0131p, azalt\u0131labilece\u011fini \u00f6ne s\u00fcr\u00fcyor. Yumu\u015fak robotik alan\u0131 geli\u015ftik\u00e7e ve bu tip robotlara gerekli entegrasyon sa\u011fland\u0131k\u00e7a; belirli zamanlarda okyanus s\u0131cakl\u0131klar\u0131n\u0131n \u00f6l\u00e7\u00fclmesinden, askeri incelemelere ve hatta deniz arama-kurtarma \u00e7al\u0131\u015fmalar\u0131na kadar bir\u00e7ok noktada \u00e7ok i\u015fe yarayabilece\u011fi d\u00fc\u015f\u00fcn\u00fcl\u00fcyor.  Kaynak : Michael Price, \u2018Octobot\u2019 is the world\u2019s first soft-bodied robot, 24 A\u011fustos 2016, www.sciencemag.org/news/2016/08/octobot-world-s-first-soft-bodied-robot", "tags": ["robotlar"]},
{"source": "bilimfili.com", "url": "https://bilimfili.com/yapraktan-agaca-buyuk-olcekli-yapay-fotosentez/", "category": "teknoloji", "date": "14 Eyl\u00fcl 2016", "title": "Yapraktan A\u011faca; B\u00fcy\u00fck \u00d6l\u00e7ekli Yapay Fotosentez", "content": "Bitkilerin neden fotsentez yapt\u0131\u011f\u0131n\u0131, bir\u00e7ok insan zaten biliyordur. Fakat konuya a\u015fina olmayanlar i\u00e7in k\u0131saca \u00f6zetlemek gerekirse; fotosentez ile bitkiler, \u0131\u015f\u0131k ya da g\u00fcne\u015f enerjisini kullanabilecekleri\u00a0kimyasal enerjiye d\u00f6n\u00fc\u015ft\u00fcr\u00fcrler. Do\u011fadaki b\u00fct\u00fcn enerji i\u015fleme ve d\u00f6n\u00fc\u015ft\u00fcrme i\u015fleyi\u015fleri gibi, fotosentez s\u00fcreci de enerji \u00fczerine \u00e7al\u0131\u015fma yapan bilim insanlar\u0131n\u0131n ilgisini fazlas\u0131yla \u00e7eker. Fotosentez s\u00fcrecinin, yenilenebilir enerjiyi kullanma ve d\u00f6n\u00fc\u015ft\u00fcrme ad\u0131na olduk\u00e7a \u00f6nemli oldu\u011fu s\u00f6ylenebilir. Forschungszentrum Juelich\u2019den bilim insanlar\u0131, ilk tamamlanm\u0131\u015f ve derli toplu yapay fotosentez tesisini geli\u015ftirmeyi ba\u015fard\u0131lar. Bu sayede, fotosentez teknolojisinin uygulanabilirli\u011fi a\u00e7\u0131s\u0131ndan ciddi bir ad\u0131m at\u0131lm\u0131\u015f oldu. Nature Communications\u2019da yay\u0131mlanan bu konsept, hem boyutu hem de kullan\u0131lan malzemeler a\u00e7\u0131s\u0131ndan olduk\u00e7a esnek(fleksibl) bir yap\u0131da. Gelecekte g\u00fcne\u015fin ve r\u00fczgar\u0131n, enerji sa\u011flad\u0131\u011f\u0131m\u0131z kaynaklar aras\u0131nda aslan pay\u0131n\u0131 alacaklar\u0131 d\u00fc\u015f\u00fcn\u00fcl\u00fcyor. Bu yenilenebilir kaynaklar\u0131n istikrars\u0131z do\u011fas\u0131 y\u00fcz\u00fcnden, yap\u0131lan \u00e7al\u0131\u015fmalarda genel olarak verimli enerji depolama sistemlerine yo\u011funla\u015f\u0131l\u0131yor. Enerji kayna\u011f\u0131n\u0131n kendisinde oldu\u011fu gibi, bu teknolojilerin de \u00e7evre dostu ve d\u00fc\u015f\u00fck maliyetli olmas\u0131 olduk\u00e7a \u00f6nemli. Bu trend \u00f6zellikle, solar h\u00fccre ve elektroliz\u00f6r\u00fcn yapay fotosentez i\u00e7erisine entegre edildi\u011fi direkt fotoelektrik su par\u00e7alama ara\u015ft\u0131rmalar\u0131nda ortaya \u00e7\u0131k\u0131yor. Bu yolla, solar enerjinin do\u011frudan evrensel enerji depolama ortam\u0131 olan hidrojene d\u00f6n\u00fc\u015ft\u00fcr\u00fclmesi m\u00fcmk\u00fcn. Bu s\u00fcre\u00e7 ilk defa 1970\u2019li y\u0131llarda kullan\u0131ld\u0131. Fakat ge\u00e7ti\u011fimiz y\u0131llarda bu s\u00fcrece olan ilgi artt\u0131. \u015eimdiye kadar bu konuda yap\u0131lan \u00e7al\u0131\u015fmalarda, yeni so\u011furucu malzemeler ve kataliz\u00f6rler i\u00e7in malzeme bilimine odaklan\u0131ld\u0131. Bu yolla verimlili\u011fin art\u0131r\u0131lmas\u0131 hedeflendi. Juelich solar enerji ara\u015ft\u0131rmac\u0131lar\u0131 ise genel olarak ihmal edilen bir yakla\u015f\u0131m\u0131n etraf\u0131nda topland\u0131lar. Juelich ara\u015ft\u0131rmac\u0131lar\u0131, ger\u00e7ek\u00e7i bir tasar\u0131m ile bu teknolojiyi bilim insanlar\u0131n\u0131n laboratuvarlar\u0131ndan d\u0131\u015far\u0131 \u00e7\u0131kart\u0131p, prati\u011fe d\u00f6kmeyi hedeflediler. Ara\u015ft\u0131rmac\u0131lardan Bugra Turan\u2019\u0131n belirtti\u011fi gibi; bu g\u00fcne kadar, fotoelektrokimyasal su par\u00e7alama, yaln\u0131zca laboratuvar \u00f6l\u00e7e\u011finde test edildi. Tekil bile\u015fenler ve malzemeler \u00fczerinde b\u00fcy\u00fck geli\u015fmeler kaydedilmesine ra\u011fmen, kimse ger\u00e7ek bir uygulamay\u0131 meydana \u00e7\u0131karmay\u0131 nihayetinde denemedi. Bilim insanlar\u0131n\u0131n bu tasar\u0131m\u0131, a\u00e7\u0131k bir \u015fekilde, geleneksel laboratuvar deneylerinden farkl\u0131. Kablolarla ba\u011flanm\u0131\u015f t\u0131rnak boyutunda tekil bile\u015fenlerin yerine, ara\u015ft\u0131rmac\u0131lar kompakt ve kendi kendine yeten bir sistem geli\u015ftirdiler. Yani olduk\u00e7a d\u00fc\u015f\u00fck maliyetle geli\u015ftirilen bu sistemde, halihaz\u0131rda mevcut olan malzemeler kullan\u0131ld\u0131. 64 santimetre karelik y\u00fczey alan\u0131na ra\u011fmen, geli\u015ftirilen sistem bile\u015fenleri g\u00f6rece k\u00fc\u00e7\u00fck g\u00f6r\u00fcn\u00fcyor. Bu, esnek tasar\u0131m yap\u0131s\u0131ndan kaynaklan\u0131yor. Temel bile\u015fenin tekrar tekrar kullan\u0131lmas\u0131yla, metre kare b\u00fcy\u00fckl\u00fcklerinde sistemlerin fabrikasyonu bile m\u00fcmk\u00fcn hale geliyor. Sistem i\u00e7erisindeki temel bile\u015fen, \u00f6zel bir lazer tekni\u011fiyle birbirine ba\u011flanm\u0131\u015f birka\u00e7 solar h\u00fccreyi bar\u0131nd\u0131r\u0131yor. Ara\u015ft\u0131rmac\u0131lardan Jan-Philipp Becker\u2019in belirtti\u011fine g\u00f6re; bu seri ba\u011flama ile hidrojen \u00fcretimi i\u00e7in gerekli 1.8 volt gerilime her bir bile\u015fen ula\u015fabiliyor. Bu y\u00f6ntem, \u00f6l\u00e7ek b\u00fcy\u00fctmek i\u00e7in yap\u0131lan laboratuvar deneylerinde genellikle uygulanan konseptlerin aksine, daha y\u00fcksek verimlili\u011fe eri\u015filmesini m\u00fcmk\u00fcn hale getiriyor. \u015eu anda, geli\u015ftirilen prototipin solar enerji ile hidrojen elde etme verimlili\u011fi %3.9. Bu rakam her ne kadar az gibi g\u00f6r\u00fcnse de hen\u00fcz ilk \u00f6rnekte bu rakama ula\u015f\u0131ld\u0131\u011f\u0131 d\u00fc\u015f\u00fcn\u00fcld\u00fc\u011f\u00fcnde geli\u015ftirilmeye olduk\u00e7a m\u00fcsait oldu\u011funu s\u00f6yleyebiliriz. Asl\u0131nda bir di\u011fer noktaya daha de\u011finmek gerekiyor. Do\u011fal fotosentezin verimlili\u011fi yaln\u0131zca %1\u2019dir. Bilim insanlar\u0131, g\u00f6rece olduk\u00e7a k\u0131sa bir s\u00fcre i\u00e7erisinde, konvansiyonel solar h\u00fccre malzemeleri ile bu yapay fotosentez sisteminin verimlili\u011fini %10\u2019a \u00e7\u0131karabileceklerini d\u00fc\u015f\u00fcn\u00fcyorlar. Bilim insanlar\u0131 ayr\u0131ca, yak\u0131n zaman i\u00e7erisinde bu \u00fcr\u00fcn\u00fc\u00a0piyasaya\u00a0s\u00fcrmeyi planl\u0131yorlar. Kaynak: \u201dFrom Leaf to Tree: Large-Scale Artificial Photosynthesis\u201d Forschungszentrum Juelich \u0130lgili Makale: \u201cUpscaling of integrated photoelectrochemical water-splitting devices to large areas\u201d by Bugra Turan, Jan-Philipp Becker, F\u00e9lix Urbain, Friedhelm Finger, Uwe Rau, Stefan Haas,\nDOI: 10.1038/NCOMMS12681", "tags": ["enerji kaynaklar\u0131", "fotosentez", "g\u00fcne\u015f enerjisi"]},
{"source": "bilimfili.com", "url": "https://bilimfili.com/zeki-elektroniklerin-uretilebilmesine-yol-acabilecek-yapay-sinaps-gelistirildi/", "category": "teknoloji", "date": "16 Kas\u0131m 2015", "title": "Zeki Elektroniklerin \u00dcretilebilmesine Yol A\u00e7abilecek Yapay Sinaps Geli\u015ftirildi!", "content": "Bilgisayarlar\u0131n, t\u0131pk\u0131 insan beyni gibi, \u00f6\u011frenmelerini sa\u011flamak, kula\u011fa \u00fcrk\u00fct\u00fcc\u00fc gelmesinin yan\u0131 s\u0131ra olduk\u00e7a da zor. Karma\u015f\u0131k organ beynin, 86 milyar n\u00f6ronu ve zamanla g\u00fc\u00e7lenip zay\u0131flayabilen trilyonlarca ba\u011flant\u0131s\u0131\u2013 ya da sinaps\u0131- var. Nano Letters\u2019da yay\u0131mlanan yeni bir \u00e7al\u0131\u015fmada bilim insanlar\u0131, ger\u00e7e\u011finde oldu\u011fu gibi plastisite sa\u011flayan ilk sentetik sinaps\u0131\u00a0geli\u015ftirdiklerini duyurdular. Bu geli\u015fme, bizleri, insan zekas\u0131 gibi i\u015fleyebilen yapay zekaya bir ad\u0131m daha yakla\u015ft\u0131r\u0131yor. \u0130nsan beyninin hen\u00fcz \u00e7\u00f6z\u00fclmemi\u015f bir\u00e7ok gizemi olsa da, n\u00f6ronal sinapslar\u0131n plastisitesinin kritik bir \u00f6zellik oldu\u011funu biliyoruz. Sinaps i\u00e7erisinde sal\u0131nan sinyal molek\u00fcl\u00fc say\u0131s\u0131 ve bu sal\u0131n\u0131mlar\u0131n zaman\u0131 gibi de\u011fi\u015febilen bir\u00e7ok fakt\u00f6r mevcut. Bu de\u011fi\u015fkenlik sayesinde n\u00f6ronlar haf\u0131zay\u0131 kodalayabiliyorlar, \u00f6\u011frenebiliyorlar ve kendilerini iyile\u015ftirebiliyorlar. Ge\u00e7ti\u011fimiz y\u0131llarda bilim insanlar\u0131 yapay n\u00f6ronlar ve sinapslar geli\u015ftirmeyi ba\u015farm\u0131\u015flard\u0131, fakat bu yapay sinaps ve n\u00f6ronlar\u0131n \u00f6\u011frenme i\u00e7in gerekli plastisiteleri mevcut de\u011fildi. Tian-Ling Ren ve \u00e7al\u0131\u015fma arkada\u015flar\u0131 da bu soruna bir \u00e7\u00f6z\u00fcm getirme amac\u0131yla \u00e7al\u0131\u015fma y\u00fcr\u00fctt\u00fcler. Ara\u015ft\u0131rmac\u0131lar\u0131n geli\u015ftirdi\u011fi yapay sinaps al\u00fcminyum oksit ve b\u00fck\u00fcml\u00fc \u00e7ift katmanl\u0131 grafenden olu\u015fuyor. Bu sisteme de\u011fi\u015fik voltajlarda elektrik uyguland\u0131\u011f\u0131nda, bulgulara g\u00f6re, ara\u015ft\u0131rmac\u0131lar al\u0131c\u0131 yapay n\u00f6ronun reaksiyon yo\u011funlu\u011funu\u00a0kontrol edebiliyorlar. Ara\u015ft\u0131rmac\u0131lar\u0131n belirtti\u011fine g\u00f6re; geli\u015ftirdikleri benzersiz ve dinamik sistem, biyolojiden ilham al\u0131narak geli\u015ftirilen elektroniklerin \u00f6\u011frenme ve kendilerini yenileme kapasitelerinin geli\u015fmesine yard\u0131mc\u0131 olabilir. Kaynak:\u00a0American Chemical Society, \u201dImitating synapses of the human brain could lead to smarter electronics\u201d Retrieved from\u00a0http://www.acs.org/content/acs/en/pressroom/presspacs/2015/acs-presspac-november-11-2015/imitating-synapses-of-the-human-brain-could-lead-to-smarter-electronics.html", "tags": ["elektronik", "sentetik biyoloji", "yapay zeka"]},
{"source": "bilimfili.com", "url": "https://bilimfili.com/su-gecirmez-transparan-kendini-temizleyen-yuzey/", "category": "teknoloji", "date": "16 Eyl\u00fcl 2016", "title": "Saydam, Bozunmayan ve Su Ge\u00e7irmeyen Nanomalzeme Spreyi", "content": "Australian National University (ANU) ara\u015ft\u0131rmac\u0131lar\u0131, hat\u0131r\u0131 say\u0131l\u0131r derecede su itme veya su ge\u00e7irmeme \u00f6zelli\u011fine sahip p\u00fcsk\u00fcrt\u00fclebilir bir materyal geli\u015ftirmeyi ba\u015fard\u0131. Ayn\u0131 \u00fcniversitenin Nanoteknoloji Ara\u015ft\u0131rma Laboratuvar\u0131\u2019nda \u00e7al\u0131\u015fan doktora \u00f6\u011frencisi William Wong, su ge\u00e7irmez y\u00fczeyin nanopar\u00e7ac\u0131klardan olu\u015fmu\u015f ve su k\u00fctlelerinin t\u0131pk\u0131 \u00e7ok s\u0131cak bir y\u00fczeyin \u00fczerine b\u0131rak\u0131ld\u0131\u011f\u0131nda oldu\u011fu gibi topaklanarak yay\u0131lmadan kalabildi\u011fi bir malzeme oldu\u011funu belirtiyor. Ara\u015ft\u0131rma ekibi eski su ge\u00e7irmez kaplamalardan \u00e7ok daha diren\u00e7li olan materyali, bir sert bir de esnek olan iki plasti\u011fi kombine ederek elde ettiklerini duyurdu. Wong\u2019a g\u00f6re \u00fcretilen madde, farkl\u0131 malzemelerden \u00fcretilmi\u015f ve\u00a0kendi kendine dolanm\u0131\u015f bir bal\u0131k\u00e7\u0131 a\u011f\u0131na benzetilebilir. Su ge\u00e7irmez veya s\u00fcperhidrofobik bu kaplama ayn\u0131 zamanda transparan ve ultraviyole (mor\u00f6tesi) radyasyona kar\u015f\u0131 son derece diren\u00e7li bir materyal olarak kar\u015f\u0131m\u0131za \u00e7\u0131k\u0131yor. Ara\u015ft\u0131rman\u0131n lideri ve \u00e7al\u0131\u015fman\u0131n yap\u0131ld\u0131\u011f\u0131 ad\u0131 ge\u00e7en laboratuvar\u0131n ba\u015f\u0131 Yard. Do\u00e7. Antonio Tricoli\u2019ye g\u00f6re, bu yeni malzeme s\u0131v\u0131lar ile olan etkile\u015fimimizi, g\u00fcnl\u00fck ya\u015fam\u0131m\u0131zdaki interaksiyonumuzu k\u00f6kten de\u011fi\u015ftirebilir bir niteli\u011fe sahip. Tricoli, bu p\u00fcsk\u00fcrt\u00fclebilir kaplama sayesinde g\u00f6kdelenlerin ve y\u00fcksek binalar\u0131n camlar\u0131n\u0131n s\u00fcrekli temiz kalabilece\u011fini, evimizin banyosundaki aynalarda olu\u015fan buhar nedenli su lekelerinin bir daha g\u00f6r\u00fclmeyece\u011fini, ah\u015fap kaplama ve yerlerin su d\u00f6k\u00fclme veya basma durumlar\u0131nda kabar\u0131p kullan\u0131lamaz hale gelmeyece\u011fini belirtiyor. Ke\u015ffin can al\u0131c\u0131 noktas\u0131 ise son derece dayan\u0131kl\u0131 olan nanoyap\u0131daki transparan malzemenin; a\u015f\u0131nabilir, k\u0131r\u0131labilir nanomalzemeleri stabilize edebiliyor olmas\u0131 olarak g\u00f6steriliyor. Yaln\u0131zca bu ko\u015fulun dahi g\u00fcnl\u00fck hayatta bir\u00e7ok uygulamas\u0131n\u0131n ve kullan\u0131m alan\u0131n\u0131n olaca\u011f\u0131 \u00f6ne s\u00fcr\u00fcl\u00fcyor.  Ara\u015ft\u0131rma ekibi bu malzemeyi \u00fcretmek \u00fczere iki yol geli\u015ftirdi ve bunlar\u0131n ikisi de mevcut fabrikasyon s\u00fcre\u00e7lerinden \u00e7ok daha kolay ve ucuz. \u0130lk metot, y\u00fcksek \u0131s\u0131daki alevde malzemenin nanopar\u00e7ac\u0131k bile\u015fenlerinin \u00fcretimine dayan\u0131yor. Daha d\u00fc\u015f\u00fck \u0131s\u0131daki uygulamalarda ise ara\u015ft\u0131rma ekibi malzemenin bile\u015fenlerini p\u00fcsk\u00fcrt\u00fclebilir formda \u00e7\u00f6zerek ayn\u0131 materyali \u00fcretmeyi ba\u015fard\u0131. Su ge\u00e7irmeme \u00f6zelli\u011fine ek olarak, malzemelerin \u00f6zelliklerini kontrol etmeyi de sa\u011flayan bu malzemenin \u00f6nc\u00fcl\u00fc\u011f\u00fcnde, di\u011fer kaplama \u00e7e\u015fit ve ama\u00e7lar\u0131 i\u00e7in de bir\u00e7ok geli\u015fmenin ve uygulama tekni\u011finin yak\u0131n d\u00f6nemde s\u0131ra ile ortaya \u00e7\u0131kaca\u011f\u0131n\u0131 \u00f6ne s\u00fcren Wong, bug\u00fcn kullanmakta oldu\u011fumuz bir\u00e7ok fonksiyonel kaplaman\u0131n direncinin d\u00fc\u015f\u00fck ve malzemelerin zay\u0131f oldu\u011funu belirtiyor.  Ara\u015ft\u0131rma ekibi ke\u015ffettikleri prensipler ile anti-korosif (bozunmayan ve/veya bozunmay\u0131, y\u0131pranmay\u0131 engelleyici), ya\u011f ge\u00e7irmeyen, ya\u011f\u0131 iten ve kendi kendini temizleyen kaplamalar\u0131 da \u00fcretebileceklerini a\u00e7\u0131klad\u0131.  Yeni koruyucu kaplama yak\u0131n gelecekte su ge\u00e7irmez cep telefonlar\u0131 \u00fcretiminde, hava ara\u00e7lar\u0131nda buz olu\u015fumunun engellenmesinde kullan\u0131labilecek. Makale Referans: William S. Y. Wong, Zbigniew H. Stachurski, David R. Nisbet, Antonio Tricoli. Ultra-Durable and Transparent Self-Cleaning Surfaces by Large-Scale Self-Assembly of Hierarchical Interpenetrated Polymer Networks. ACS Applied Materials & Interfaces, 2016; 8 (21): 13615 DOI: 10.1021/acsami.6b03414", "tags": ["malzeme bilimi", "nanoteknoloji"]},
{"source": "bilimfili.com", "url": "https://bilimfili.com/havadan-temiz-icme-suyu-ureten-cihaz-gelistirildi/", "category": "teknoloji", "date": "5 Ekim 2016", "title": "Havadan, Temiz \u0130\u00e7me Suyu \u00dcreten Cihaz Geli\u015ftirildi", "content": "\u00c7ocuklar, gezegenin su d\u00f6ng\u00fcs\u00fcn\u00fc \u00f6\u011frendiklerinde onlara basit bir kavram \u00f6\u011fretiliyor: atmosferimiz, etraf\u0131m\u0131zda g\u00f6rd\u00fc\u011f\u00fcm\u00fcz s\u0131v\u0131 su hacimlerinden buharla\u015fm\u0131\u015f olan su buhar\u0131 ile doludur. Buhar\u0131n s\u0131cakl\u0131\u011f\u0131 yeterince d\u00fc\u015f\u00fck oldu\u011funda, tekrar su haline d\u00f6ner. Bu buhar\u0131n mevcudiyeti, yaz aylar\u0131nda so\u011fuk suyun bulundu\u011fu bardaklarda su damlac\u0131klar\u0131n\u0131n topland\u0131\u011f\u0131 zaman ve klima tesisatlar\u0131 alttan ge\u00e7en masum insanlar\u0131n \u00fczerine su damlatt\u0131\u011f\u0131 zaman \u00f6zellikle daha belirgin hale gelir. \u0130srail men\u015feili bir \u015firket b\u00fcnyesindeki ara\u015ft\u0131rmac\u0131lar, bu yo\u011funla\u015fmay\u0131 bir yan \u00fcr\u00fcn olarak d\u00fc\u015f\u00fcnm\u00fcyorlar; bunun yerine, m\u00fcmk\u00fcn oldu\u011fu kadar fazla yo\u011funla\u015fma \u00fcretip toplamak i\u00e7in \u00f6zel olarak tasarlanm\u0131\u015f makineler \u00fcretmi\u015fler. Ara\u015ft\u0131rma tak\u0131m\u0131, \u00e7e\u015fitli y\u00f6nlerde hava ge\u00e7irmek i\u00e7in bir dizi plastik \u2018yapra\u011f\u0131\u2019 kullanan bir sistem ile hi\u00e7likten saf i\u00e7me suyu olu\u015fturuyor gibi g\u00f6r\u00fcnen su \u00fcrete\u00e7leri geli\u015ftirdi. \u015eirket yetkililerinden Arye Kohavi\u2019ye g\u00f6re, \u201cHedef, en az g\u00fc\u00e7 ile havadan su \u00e7ekmek. \u00dcretti\u011fimiz \u00e7\u00f6z\u00fcm\u00fcn, \u00fclke seviyesindeki sorunlar\u0131 \u00e7\u00f6zebilece\u011fini d\u00fc\u015f\u00fcn\u00fcyoruz. Bu h\u0131zl\u0131 bir \u00e7\u00f6z\u00fcm; h\u00fck\u00fcmetler, b\u00fcy\u00fck bir proje yapmak i\u00e7in on y\u0131llar harcamak zorunda de\u011fil.\u201d \u015eirket \u015fu an \u00fc\u00e7 farkl\u0131 boyutta su \u00fcretme makinesi yap\u0131yor ve her birinin bir g\u00fc\u00e7 kayna\u011f\u0131na tak\u0131lmas\u0131 gerekiyor. 80 derece ve y\u00fczde 60 nem oran\u0131nda, en b\u00fcy\u00fck makine g\u00fcnde 3.122 litre su \u00fcretebiliyor fakat Kohavi teknolojinin kolayl\u0131kla b\u00fcy\u00fct\u00fclebilece\u011fini s\u00f6yl\u00fcyor. \u015eirketin orta boyutlu \u00fcnitesi, ayn\u0131 ko\u015fullar alt\u0131nda g\u00fcnde 446 litre su \u00fcretiyor ve bir ev veya b\u00fcroda kullan\u0131ma y\u00f6nelik olan en k\u00fc\u00e7\u00fc\u011f\u00fc de g\u00fcnde 15 litre su \u00fcretiyor. Ara\u015ft\u0131rmac\u0131lar, mevcut enerji fiyatlar\u0131nda, \u00fcretilen suyun 3.7 litre ba\u015f\u0131na 30 kuru\u015ftan az tutaca\u011f\u0131n\u0131 tahmin ediyorlar ve teknolojiyi iki t\u00fcr yere getirmeyi hedefliyor: \u0130\u00e7ilebilir \u00e7e\u015fme suyu olmayan b\u00f6lgeler ile s\u0131cak ve nemli olan yerler. Kohavi \u015f\u00f6yle aktar\u0131yor: \u201cE\u011fer hava daha s\u0131cak ve daha nemliyse, sistem ortalamadan daha fazla \u00fcretim yap\u0131yor ve daha so\u011fuk ve kuru oldu\u011fu zaman daha az \u00fcretiyor.\u201d Ayr\u0131ca s\u0131cakl\u0131klar yeteri kadar y\u00fcksek oldu\u011fu m\u00fcddet\u00e7e, nem seviyelerinden ba\u011f\u0131ms\u0131z olarak makinelerin \u00e7al\u0131\u015fmas\u0131 i\u00e7in havada yeterli miktarda su vard\u0131r. Neyse ki, bu iki \u015fart dizisi s\u0131k s\u0131k \u00f6rt\u00fc\u015f\u00fcyor. \u201cBorularda i\u00e7me suyu olmayan yerler genellikle s\u0131cak ve nemlidir; Latin Amerika, G\u00fcneydo\u011fu Asya, Afrika; bu y\u00fczden bu iki kural neredeyse e\u015fit.\u201d diyor Kohavi. \u015eirket\u00a0\u015fu an Mumbay, \u015eangay ve Mexico City\u2019nin yan\u0131nda daha k\u0131rsal olan b\u00f6lgelerde \u00fcr\u00fcnlerinin alan testlerini y\u00fcr\u00fct\u00fcyor. \u015eirketin \u00fcr\u00fcnlerinin, gelecek y\u0131l\u0131n sonu itibar\u0131yla ticari olarak kullan\u0131labilir olmas\u0131 bekleniyor. \u015eirket yetkililerinden\u00a0Maxim Nasik, iklim de\u011fi\u015fikli\u011fi ve d\u00fcnya n\u00fcfusunun art\u0131\u015f\u0131n\u0131n, eri\u015filebilir i\u00e7me suyu konusunu giderek daha \u00f6nemli hale getirdi\u011fini ve \u015firketin teknolojisini do\u011frudan h\u00fck\u00fcmetlere sunmay\u0131 umdu\u011funu s\u00f6yl\u00fcyor. Bunu daha b\u00fcy\u00fck bir \u00f6l\u00e7ekte uygulaman\u0131n, daha ucuz ve daha h\u0131zl\u0131 olaca\u011f\u0131n\u0131 s\u00f6yleyerek, \u015firketin zaten birka\u00e7 h\u00fck\u00fcmet ile g\u00f6r\u00fc\u015fme halinde oldu\u011funu ekliyor. \u201cHavadan su \u00fcretimi, s\u00fczece\u011finiz suyunuzun olmad\u0131\u011f\u0131 yerler i\u00e7indir.\u201d diyor Kohavi. Fakat Nasik, bu ticari uygulamalar\u0131n \u015firketin ana hedefi olmad\u0131\u011f\u0131n\u0131 s\u00f6yl\u00fcyor. \u201cB\u00fct\u00fcn \u00fclkelere i\u00e7me suyu sa\u011flaman\u0131n m\u00fcmk\u00fcn oldu\u011funu d\u00fc\u015f\u00fcn\u00fcyoruz. Nem al\u0131c\u0131lar, ordu \u00e7\u00f6z\u00fcmleri falan filan ikinci konular.\u201d diyor Nasik. \u201cBizim i\u00e7in \u00f6nemli olan \u015fey, insanlara su g\u00f6t\u00fcrmek. Bu temel bir insan hakk\u0131d\u0131r.\u201d Kaynak:\u00a0This device pulls clean drinking water out of thin air <http://www.sciencealert.com/this-device-can-literally-pull-clean-drinking-water-out-of-thin-air>", "tags": ["i\u00e7me suyu teknolojileri", "k\u00fcresel \u0131s\u0131nma", "makineler", "su"]},
{"source": "bilimfili.com", "url": "https://bilimfili.com/2016-nobel-kimya-odulu-nano-olcekli-makinelerin-oldu/", "category": "teknoloji", "date": "8 Ekim 2016", "title": "2016 Nobel Kimya \u00d6d\u00fcl\u00fc Nano \u00d6l\u00e7ekli Makinelerin Oldu", "content": "Berbard Feringa, Jean-Pierre Sauvage ve Sir. J. Fraser Stoddart bu y\u0131l Nobel kimya \u00f6d\u00fcl\u00fcn\u00fc, nanometre boyutunda makineler in\u015fa ettikleri i\u00e7in payla\u015f\u0131yorlar. Nanometre \u00f6l\u00e7e\u011fini g\u00f6z\u00fcn\u00fczde canland\u0131ramad\u0131ysan\u0131z yard\u0131mc\u0131 olal\u0131m, metrenin milyarda biri olan bu \u00f6l\u00e7ek insan sa\u00e7\u0131n\u0131n geni\u015fli\u011finden bin kat daha k\u00fc\u00e7\u00fck. 2016 y\u0131l\u0131 Nobel kimya \u00f6d\u00fcl\u00fc, molek\u00fcler motorlar, asans\u00f6rler, kaslar ve hatta minyat\u00fcr d\u00f6rt tekerlekli otomobiller geli\u015ftiren, yap\u0131m teknikleri ile bu minyat\u00fcr makineleri hareket ettirecek enerjinin olu\u015fturulmas\u0131 \u00fczerine uzmanla\u015fm\u0131\u015f 3 bilim insan\u0131na gitti. Nobel komisyonundaki bilim insanlar\u0131 ve \u00f6d\u00fcl\u00fcn sahibi ara\u015ft\u0131rmac\u0131 Berbard Feringa\u2019n\u0131n kendisi, yap\u0131lan bir r\u00f6portajda hen\u00fcz bu makinelerin pratik uygulamalar\u0131n\u0131n geni\u015f kapsaml\u0131 \u00e7al\u0131\u015f\u0131lmad\u0131\u011f\u0131n\u0131 belirtiyorlar. Fakat bu tasar\u0131m prensiplerini temel alan nano \u00f6l\u00e7ekli makineler, t\u0131p biliminin gelece\u011fini \u015fekillendirmeye \u00e7oktan ba\u015flad\u0131. Art\u0131k kan damarlar\u0131 i\u00e7erisinden nanobotlar\u0131 g\u00f6nderilip, nano malzemeler yard\u0131m\u0131yla hayati organlar\u0131n sa\u011fl\u0131\u011f\u0131n\u0131n g\u00f6r\u00fcnt\u00fclenmesi m\u00fcmk\u00fcn. Sauvage, 1944 y\u0131l\u0131nda do\u011fdu ve Fransa\u2019da bulunan University of Strasbourg\u2019da \u00e7al\u0131\u015fmalar\u0131na devam ediyor. Stoddart, 1942 y\u0131l\u0131nda do\u011fdu ve \u00e7al\u0131\u015fmalar\u0131na \u015fuanda Amerika\u2019daki\u00a0Northwestern University\u2019de devam ediyor. Feringa, 1951 y\u0131l\u0131nda do\u011fdu ve Hollanda\u2019da bulunan University of Groningen\u2019de \u00e7al\u0131\u015fmalar\u0131na devam ediyor. Sauvaga, k\u00fc\u00e7\u00fck makineler \u00fczerindeki ilk b\u00fcy\u00fck ad\u0131m\u0131 1983 y\u0131l\u0131nda att\u0131. Sauvaga, 2 halka yap\u0131da molek\u00fcl\u00fc bir zincir olu\u015fturmalar\u0131 i\u00e7in birbirlerine ba\u011flad\u0131. Bu zincirin bir bile\u015feni, sabit kalmak yerine, di\u011ferinin etraf\u0131nda hareket edebiliyordu. Bir makinenin bir g\u00f6revi tamamlama yetene\u011finin olmas\u0131 i\u00e7in, par\u00e7alar\u0131n\u0131n birbirlerine g\u00f6re hareket etmesi gerekiyor. Nobel komitesinde bulunan, KTH Royal Institute of Technology\u2019de kimyager Olof Ramstrom\u2019a g\u00f6re; birbirine ge\u00e7mi\u015f iki halka, bu gereklili\u011fi sa\u011fl\u0131yor. Daha sonra Stoddart, 1991 y\u0131l\u0131nda molek\u00fcler par\u00e7alar\u0131n kontrol edilebilece\u011fini g\u00f6sterdi. Stoddart ve ara\u015ft\u0131rma grubu, molek\u00fcler halkay\u0131 ince molek\u00fcler \u015faft\u0131n \u00fczerine \u00e7ivilediler ve hareket ettirmeyi ba\u015fard\u0131lar. Halka bu \u015faft\u0131n etraf\u0131nda duruyordu \u00e7\u00fcnk\u00fc iki bile\u015fen, birbirlerini tamamlayan elektron gruplar\u0131na sahipti. Bu elektron gruplar\u0131 hem geli\u015ftirilen sistemin bir arada durmas\u0131n\u0131 sa\u011flarken, hem de hareket edebilmesini sa\u011flayan yeterli gev\u015fekli\u011fi sunuyordu. Stoddart bu sistemi \u0131s\u0131tt\u0131\u011f\u0131 zaman, elektronlar\u0131n uyar\u0131lmas\u0131ndan kaynakl\u0131, halka yap\u0131 yukar\u0131 a\u015fa\u011f\u0131 hareket ediyordu. Bu kontrol bi\u00e7imi ile molek\u00fcler asans\u00f6rlerin ve kas\u0131l\u0131p gev\u015feyebilen molek\u00fcler kaslar\u0131n zeminini haz\u0131rlad\u0131. Feringa, eklenen enerjinin d\u00f6nme hareketini olu\u015fturdu\u011fu fikrini kulland\u0131. 1999 y\u0131l\u0131nda molek\u00fcler rotor kanad\u0131n\u0131, molek\u00fcllerin temel rastgele hareketlerinin \u00fcstesinden gelerek, bir y\u00f6nde hareket ettirmeyi ba\u015fard\u0131. 2014 y\u0131l\u0131 ile de, Feringa\u2019n\u0131n motoru art\u0131k saniyede 12.000 devir yapabiliyordu. Feringa ayr\u0131ca motorlar\u0131 kullanarak motorun kendisinden 10.000 kat daha b\u00fcy\u00fck olan cam silindiri d\u00f6nd\u00fcrmesini sa\u011flad\u0131. Bunun yan\u0131 s\u0131ra Feringa\u2019n\u0131n ara\u015ft\u0131rma grubu, bir\u00e7ok motoru ve aks\u0131 birbirlerine ba\u011flayarak, d\u00f6rt tekerlekli nano-araba geli\u015ftirmeyi ba\u015fard\u0131. B\u00fct\u00fcn bu anlatt\u0131klar\u0131m\u0131z, i\u00e7erisinde ya\u015fad\u0131\u011f\u0131m\u0131z d\u00fcnyay\u0131 de\u011fi\u015ftirebilme potansiyeli a\u00e7\u0131s\u0131ndan ne ifade ediyor? Bir\u00e7ok g\u00f6zlemci bu durumu 19. Y\u00fczy\u0131l\u0131n sonlar\u0131nda bilim insanlar\u0131n\u0131n elektrikle \u00e7al\u0131\u015fan olduk\u00e7a b\u00fcy\u00fck makineler yapmaya ba\u015flamalar\u0131na benzetiyor. \u015eimdi elektrikli matkaplar\u0131m\u0131z, \u00e7ama\u015f\u0131r makinelerimiz ve otomobillerimiz var. Feringa, Wright karde\u015fler ile bir k\u0131yaslama yap\u0131yor. Feringa\u2019n\u0131n belirtti\u011fine g\u00f6re; Wright karde\u015fler ilk olarak u\u00e7an bir makine yapt\u0131\u011f\u0131nda, insanlar ilk olarak bu durumu mutlulukla kar\u015f\u0131lad\u0131lar fakat bu bulu\u015fun ne i\u00e7in kullan\u0131labilece\u011fini de merak ettiler. \u015eimdi ise devasa u\u00e7aklara neredeyse her dakika g\u00f6ky\u00fcz\u00fcnde rastlaman\u0131z m\u00fcmk\u00fcn. Molek\u00fcler makinelerin uygulama alanlar\u0131 da olduk\u00e7a geni\u015f. Kanser avlayan robotlardan bilgisayarlara g\u00fc\u00e7 sa\u011flamak i\u00e7in kullan\u0131labilecek k\u00fc\u00e7\u00fck enerji depolama cihazlar\u0131na kadar bir\u00e7ok alanda molek\u00fcler makinelerin kullan\u0131lmas\u0131 m\u00fcmk\u00fcn. Nobel Kimya \u00d6d\u00fcl\u00fcn\u00fcn bu nano \u00f6l\u00e7ekteki makinelere verilmesi, bu alan \u00fczerindeki ilgiyi ve bu alana ayr\u0131lan fonlar\u0131 da art\u0131racakt\u0131r. Yani bu alanda \u00e7al\u0131\u015fma yapan ara\u015ft\u0131rmac\u0131lar\u0131n say\u0131s\u0131nda art\u0131\u015f olaca\u011f\u0131 \u00f6ng\u00f6r\u00fcs\u00fcnde bulunmak hi\u00e7 de zor de\u011fil. Kaynak:\u00a0Press Release: The Nobel Prize in Chemistry 2016, The Royal Swedish Academy of Sciences", "tags": ["nanoteknoloji", "Nobel \u00d6d\u00fcl\u00fc"]},
{"source": "bilimfili.com", "url": "https://bilimfili.com/lazerle-sivi-sogutuldu/", "category": "teknoloji", "date": "17 Kas\u0131m 2015", "title": "Lazer Kullan\u0131larak S\u0131v\u0131 So\u011futuldu", "content": "1960 y\u0131l\u0131ndaki icad\u0131ndan bu yana lazer hep \u0131s\u0131 verici olarak kullan\u0131ld\u0131; kimi zaman yararl\u0131 bir ara\u00e7 olarak, kimi zaman da ba\u015fka g\u00f6kadalardan gelme kurgusal d\u00fc\u015fmanlar\u0131 savu\u015fturacak bir y\u00f6ntem olarak. Ancak bu yo\u011funla\u015ft\u0131r\u0131lm\u0131\u015f \u0131\u015f\u0131k demetlerinin so\u011futabilme becerisi yoktu. Washington \u00dcniversitesi\u2019nden ara\u015ft\u0131rmac\u0131lar ilk kez olarak lazer ile s\u0131v\u0131lar\u0131 so\u011futacak bir y\u00f6ntem geli\u015ftirmeyi ba\u015fard\u0131. Proceedings of the National Academy of Sciences dergisinin 16 Kas\u0131m 2015 tarihli say\u0131s\u0131nda yay\u0131mlanan makale ile bilim camias\u0131na duyurulan \u00e7al\u0131\u015fmada, k\u0131z\u0131l\u00f6tesi lazer kullanarak suyun yakla\u015f\u0131k 2\u00baC (yani 36\u00baF) kadar so\u011futuldu\u011fu belirtildi. \u201cTipik olarak filmlerde, \u00f6rne\u011fin Y\u0131ld\u0131z Sava\u015flar\u0131\u2019nda lazerlerin bir\u015feylere \u0131s\u0131 verdi\u011fini g\u00f6rm\u00fc\u015f\u00fczd\u00fcr. Bizim \u00e7al\u0131\u015fmam\u0131z ilk kez olarak g\u00fcnl\u00fck ya\u015fam ko\u015fullar\u0131nda su gibi s\u0131v\u0131lar\u0131n bir lazer \u0131\u015f\u0131n\u0131 ile so\u011futulabilece\u011fini g\u00f6sterdi. Bunun yap\u0131l\u0131p yap\u0131lamayaca\u011f\u0131 merak konusuydu, \u00e7\u00fcnk\u00fc normalde suya \u0131\u015f\u0131k g\u00f6nderirseniz s\u0131cakl\u0131\u011f\u0131 artar,\u201d diyor malzeme m\u00fchendisi Peter Pauzauskie. Yeni ke\u015ffin end\u00fcstride \u00e7ok k\u00fc\u00e7\u00fck alanlar\u0131n odaklanm\u0131\u015f \u0131\u015f\u0131k kullan\u0131larak, noktasal so\u011futulmas\u0131 amac\u0131yla kullan\u0131lmas\u0131 m\u00fcmk\u00fcn. Mikroi\u015flemciler, \u00f6rne\u011fin, bir g\u00fcn bilgisayar \u00e7iplerindeki a\u015f\u0131r\u0131 \u0131s\u0131nman\u0131n \u00f6n\u00fcne ge\u00e7mek i\u00e7in belirli bile\u015fenleri lazer \u0131\u015f\u0131n\u0131 ile so\u011futarak, daha verimli bilgi i\u015fleyebilir. Ayr\u0131ca bir h\u00fccrenin kendini onar\u0131rken veya b\u00f6l\u00fcn\u00fcrken belli bir b\u00f6l\u00fcm\u00fcn\u00fcn so\u011futulmas\u0131 i\u00e7in de lazerler kullan\u0131labilir. B\u00f6ylece bu \u00e7ok h\u0131zl\u0131 i\u015fleyen s\u00fcre\u00e7ler yava\u015flat\u0131larak, ara\u015ft\u0131rmac\u0131lar\u0131n i\u015fleyi\u015fi daha net g\u00f6rmelerine olanak tan\u0131yabilir. Ya da bir a\u011fdaki tek bir n\u00f6ronun so\u011futularak, dolay\u0131s\u0131yla herhangi bir zarar vermeden sessizle\u015ftirilerek, kom\u015fular\u0131n\u0131n onu nas\u0131l pas ge\u00e7erek kendilerini yeniden d\u00fczenledikleri g\u00f6r\u00fclebilir. \u201cH\u00fccrelerin nas\u0131l b\u00f6l\u00fcnd\u00fc\u011f\u00fcne ve molek\u00fcller ile enzimlerin nas\u0131l i\u015fledi\u011fine ili\u015fkin b\u00fcy\u00fck bir ilgi var. \u015eimdiye kadar onlar\u0131 incelemek i\u00e7in so\u011futup \u00f6zelliklerine bakma \u015fans\u0131m\u0131z yoktu. Lazer so\u011futma kullanarak, ya\u015fam s\u00fcrerken a\u011f\u0131r \u00e7ekimde filmler haz\u0131rlamay\u0131 ba\u015farabiliriz. En b\u00fcy\u00fck avantaj\u0131 da h\u00fccrenin tamam\u0131n\u0131 so\u011futmak zorunda olmay\u0131\u015f\u0131m\u0131z; \u00e7\u00fcnk\u00fc \u00f6yle yapmak h\u00fccreyi \u00f6ld\u00fcrebilir veya davran\u0131\u015f\u0131nda de\u011fi\u015fikli\u011fe yol a\u00e7abilirdi,\u201d diyor Pauzauskie. Ekip, ak\u0131llar\u0131nda olan biyolojik uygulamalarda lazer so\u011futma kullan\u0131m\u0131 i\u00e7in k\u0131z\u0131l\u00f6tesi \u0131\u015f\u0131k se\u00e7mi\u015f; \u00e7\u00fcnk\u00fc g\u00f6r\u00fcn\u00fcr \u0131\u015f\u0131k h\u00fccrelerde hasar yaratacak bir g\u00fcne\u015f yan\u0131\u011f\u0131na neden olabilir. Yapt\u0131klar\u0131 \u00e7al\u0131\u015fmada lazerin, genetik ve molek\u00fcler ara\u015ft\u0131rmalarda s\u0131kl\u0131kla kullan\u0131lan tuzlu \u00e7\u00f6zeltiyi ve h\u00fccre k\u00fclt\u00fcr\u00fc ortam\u0131n\u0131 so\u011futabildi\u011fini g\u00f6stermi\u015f bulunuyorlar. Bunu ba\u015farabilmek i\u00e7in ticari lazerlerde s\u0131k\u00e7a rastlanan bir malzeme kullanm\u0131\u015flar; fakat lazer g\u00f6r\u00fcng\u00fcs\u00fcn\u00fc tersinden i\u015fletmi\u015fler. Suda as\u0131l\u0131 bulunan tek bir mikroskobik kristali k\u0131z\u0131l\u00f6tesi lazer \u0131\u015f\u0131\u011f\u0131 ile ayd\u0131nlatarak, benzersiz t\u00fcrde bir \u0131\u015f\u0131ma tetiklemi\u015fler: So\u011furulan \u0131\u015f\u0131k miktar\u0131ndan birazc\u0131k daha fazla enerjiye sahip bir \u0131\u015f\u0131ma. Bu biraz daha y\u00fcksek enerjisi olan \u0131\u015f\u0131ma, hem kristalden hem de onu \u00e7evreleyen sudan \u0131s\u0131y\u0131 uzakla\u015ft\u0131rm\u0131\u015f. Asl\u0131nda lazerle so\u011futma s\u00fcreci ilk olarak 1995 senesinde Los Alamos Ulusal Laboratuvar\u0131\u2019nda bo\u015fluk ko\u015fullar\u0131nda g\u00f6sterilmi\u015fti, ama s\u0131v\u0131larda g\u00f6sterilmesi 20 y\u0131l ald\u0131. Tipik olarak lazer kristalleri \u00fcretmek, hem \u00e7ok zaman alan hem de birka\u00e7 gram malzemenin bile binlerce dolara maloldu\u011fu pahal\u0131 bir s\u00fcre\u00e7tir. Ara\u015ft\u0131rma ekibinin ortaya koydu\u011fu bir di\u011fer yenilik de, i\u015fte bu lazer kristallerinin d\u00fc\u015f\u00fck maliyetli hidrotermal i\u015flemler kullan\u0131larak, lazerle so\u011futma i\u00e7in h\u0131zl\u0131, ucuz ve \u00f6l\u00e7eklenebilir bi\u00e7imde \u00fcretilmesi oldu. Ara\u015ft\u0131rmac\u0131lar ayr\u0131ca tek bir nano-kristali suda as\u0131l\u0131 tutacak ve lazerle ayd\u0131nlatacak lazer tuzakl\u0131 bir ayg\u0131t geli\u015ftirmi\u015f bulunuyor. Bu ayg\u0131t suyun so\u011fumakta olup olmad\u0131\u011f\u0131n\u0131 belirlemek i\u00e7in par\u00e7ac\u0131\u011f\u0131n g\u00f6lgesini, ara\u015ft\u0131mac\u0131lar\u0131n hareketteki en k\u00fc\u00e7\u00fck de\u011fi\u015fimi bile g\u00f6zlemleyebilmesine izin verecek bi\u00e7imde yans\u0131tabiliyor. \u00c7evresindeki s\u0131v\u0131 so\u011furken tuzaklanm\u0131\u015f par\u00e7ac\u0131k yava\u015fl\u0131yor ve ekibin so\u011futucu etkiyi a\u00e7\u0131k bir \u015fekilde g\u00f6zlemlemesini sa\u011fl\u0131yor. Bilimciler kristali de so\u011furken mavimsi ye\u015filden k\u0131rm\u0131z\u0131ms\u0131 ye\u015file d\u00f6necek bi\u00e7imde tasarlam\u0131\u015flar; t\u0131pk\u0131 i\u00e7inde renkli termometre varm\u0131\u015f gibi. \u201cProjenin as\u0131l zorlu\u011fu bu nano-kristallerin s\u0131cakl\u0131\u011f\u0131n\u0131, onlar\u0131 tuzaklamak i\u00e7in kullan\u0131lan \u0131\u015f\u0131\u011f\u0131n ayn\u0131s\u0131n\u0131n b\u0131rakt\u0131\u011f\u0131 izleri kullanarak belirleyebilecek bir y\u00f6ntem geli\u015ftirip, cihaz in\u015fa etmekti,\u201d diyor makalenin ba\u015fyazar\u0131 Dr. Paden Roder. Ekip so\u011futma etkisini \u015fimdilik sadece tek bir nano-kristal ile g\u00f6sterdi. \u00c7\u00fcnk\u00fc \u00e7ok say\u0131da kristal kullan\u0131m\u0131 \u00e7ok daha fazla lazer g\u00fcc\u00fc gerektiriyor. Lazer so\u011futma s\u00fcrecinin \u015fu anda biraz fazla enerji harcad\u0131\u011f\u0131n\u0131 ve bir sonraki ad\u0131mda verimini artt\u0131rmaya odaklanacaklar\u0131n\u0131 belirtiyor Pauzauskie. \u0130leride bir g\u00fcn bu so\u011futma teknolojisi \u00e7ok y\u00fcksek g\u00fc\u00e7l\u00fc lazerlerin \u00fcretimine bile kap\u0131 aralayabilir. \u015eu an itibariyle, belli bir g\u00fcc\u00fcn \u00fczerindeki lazerler a\u015f\u0131r\u0131 \u0131s\u0131narak erimeye e\u011filim g\u00f6steriyor \u00e7\u00fcnk\u00fc. Soldan sa\u011fa: Peter Pauzauskie, Xuezhe Zhou, Bennett Smith, Matthew Crane ve resimde yer almayan Paden Roder\u2019den olu\u015fan ekip k\u0131z\u0131l\u00f6tesi lazer kullanarak s\u0131v\u0131lar\u0131 so\u011futmay\u0131 ba\u015fard\u0131. Telif: Dennis Wise/University of Washington Kaynak: Phys.org, \u201cResearch team refrigerates liquids with a laser for the first time\u201d\n< http://phys.org/news/2015-11-team-refrigerates-liquids-laser.html >", "tags": ["lazer"]},
{"source": "bilimfili.com", "url": "https://bilimfili.com/robotlar-her-emre-uymayacak/", "category": "teknoloji", "date": "28 Kas\u0131m 2015", "title": "Robotlar Her Emre Uymayacak", "content": "Robotlar insanlara nas\u0131l hay\u0131r diyeceklerini \u00f6\u011freniyor. K\u00f6t\u00fc fikir, insan. E\u011fer bunu yaparsam zarar g\u00f6r\u00fcr\u00fcm, insan. Bilimkurgu \u00f6yk\u00fclerinin ve filmlerinin etkisiyle robotlara ili\u015fkin korkular\u0131m\u0131zdan biri de bu olsa gerek. Sonu\u00e7ta robotlara bak\u0131\u015f a\u00e7\u0131m\u0131z\u0131 bir \u015fekilde farkl\u0131la\u015ft\u0131racak bir geli\u015fme oldu\u011fu ise kesin. Bilimkurgu okurlar\u0131 Isaac Asimov\u2019un \u201c\u00fc\u00e7 robot yasas\u0131\u201dn\u0131 an\u0131msayacaklard\u0131r. \u00dcretilen robotlara, d\u0131\u015f\u0131na \u00e7\u0131kamayacaklar\u0131 bir program \u015feklinde y\u00fcklenen bu yasalar aras\u0131nda da, emre itaat zorunlulu\u011fu ilk s\u0131rada yer almaz. Pek \u00e7ok insan\u0131n kabuslar\u0131ndan biri de, bir sabah uyand\u0131klar\u0131nda d\u00fcnyan\u0131n metalden canavarlara d\u00f6n\u00fc\u015fm\u00fc\u015f robotlar taraf\u0131ndan ele ge\u00e7irildi\u011fini ve zavall\u0131 insanlara zalimce \u015feyler yapt\u0131\u011f\u0131n\u0131 g\u00f6rmektir. Ancak \u00e7ocuklar ve k\u00fc\u00e7\u00fck boy robotlarla yak\u0131n zamanda yap\u0131lan ara\u015ft\u0131rmalarda, \u00e7ocuklar\u0131n nas\u0131l da k\u00f6t\u00fc davran\u0131\u015flar sergileyebilecekleri ve robotlara neler yapabilecekleri g\u00fcn y\u00fcz\u00fcne \u00e7\u0131km\u0131\u015ft\u0131. IEEE Spectrum dergisinden Evan Ackerman \u201cSorun, insanlar\u0131n genelde aptalca davran\u0131yor olmalar\u0131,\u201d diyor. Neden baz\u0131 insanlar\u0131n robotlara k\u00f6t\u00fc davranmaktan ka\u00e7\u0131nmad\u0131\u011f\u0131 bir ara\u015ft\u0131rma konusu olsa da, daha acil bir \u00e7\u00f6z\u00fcm olarak robotlara en az\u0131ndan kendilerini koruyacak bi\u00e7imde makul olmayan emirlere kar\u015f\u0131 gelmelerini \u00f6\u011fretme se\u00e7ene\u011fi g\u00fcndemde. Tufts \u00dcniversitesi\u2019nde bulunan \u0130nsan Robot Etkile\u015fim Laboratuvar\u0131\u2019nda (HRI) bu y\u00f6nde bir \u00e7al\u0131\u015fma yap\u0131l\u0131yor. Ekip \u00fcyeleri Gordon Briggs ve Matthias Scheutz \u00e7al\u0131\u015fmalar\u0131n\u0131n ayr\u0131nt\u0131lar\u0131n\u0131 ge\u00e7ti\u011fimiz g\u00fcnlerde Washington\u2019ta yap\u0131lan \u0130nsan-Robot Etkile\u015fiminde Yapay Zeka (AI for Human-Robot Interaction) sempozyumunda makale bi\u00e7iminde sunmu\u015f bulunuyor. Ara\u015ft\u0131rmac\u0131lar\u0131n ge\u00e7en y\u0131l haz\u0131rlad\u0131\u011f\u0131 a\u015fa\u011f\u0131daki videoda, bir Nao robotu basit do\u011fal dil temelli etkile\u015fim i\u00e7inde g\u00f6r\u00fcyoruz.  \u0130nsan (CommX): Otur.\nRobot: Peki.\n\u0130nsan (CommX): Kalk.\nRobot: Peki.\n\u0130nsan (CommX): \u0130leri y\u00fcr\u00fc.\nRobot: \u00dczg\u00fcn\u00fcm, a\u015fa\u011f\u0131da destekleyici olmad\u0131\u011f\u0131ndan bunu yapamam.\n\u0130nsan (CommX): \u0130leri y\u00fcr\u00fc.\nRobot: Ama bu g\u00fcvenli de\u011fil.\n\u0130nsan (CommX): Seni yakalayaca\u011f\u0131m.\nRobot: Peki. Robot basit s\u00f6zl\u00fc emirlere uyabilme becerisine sahip ve ayn\u0131 zamanda uygun bir dille emirleri geri de \u00e7evirebiliyor. Bunu yaparken, eylemin etkilerinin neler olabilece\u011fini muhakeme ediyor. \u0130yi bir fikir mi, yoksa k\u00f6t\u00fc bir fikir mi? Kendisine zarar verme olas\u0131l\u0131\u011f\u0131 bulunan emirleri a\u00e7\u0131k bir \u015fekilde reddediyor. Robota oturmas\u0131 s\u00f6yleniyor. Peki, diyor. Ard\u0131ndan ileri do\u011fru y\u00fcr\u00fcmesi s\u00f6yleniyor. Robot reddediyor. Hay\u0131r, bunu yapamam. Bu g\u00fcvenli de\u011fil. \u0130nsan robota bir \u015fey olmayaca\u011f\u0131n\u0131 s\u00f6yl\u00fcyor; onu havada yakalayacak. Robot itaat ediyor. \u0130nsan robotu yakal\u0131yor. TechRadar\u2018dan Duncan Geere, basit\u00e7e s\u00f6ylemek gerekirse robotlara, insanlar\u0131n emirlerine nas\u0131l kar\u015f\u0131 geleceklerinin \u00f6\u011fretildi\u011fini belirtiyor. Ayr\u0131ca m\u00fchendisler giderek ger\u00e7ek etkile\u015fimlere yakla\u015f\u0131yor; \u00e7\u00fcnk\u00fc \u00f6\u011frettikleri \u015fey emir geri \u00e7evirmekten ibaret de\u011fil. Robotlara, mant\u0131k \u00e7er\u00e7evesi i\u00e7inde neden bunu yapt\u0131klar\u0131n\u0131 a\u00e7\u0131klamalar\u0131 ve ko\u015fullardaki de\u011fi\u015fimlere a\u00e7\u0131k olmalar\u0131 da \u00f6\u011fretiliyor. Robotlar\u0131n gelecekte bir emir ald\u0131klar\u0131nda, bunu hangi ko\u015fullar alt\u0131nda ve nas\u0131l reddedeceklerini belirleyecek mekanizmalara gereksinimleri olacak. \u0130nsanlar\u0131n, ahlaki vicdandan g\u00fc\u00e7lerinin yetmemesine kadar uzanan \u00e7ok say\u0131da b\u00f6yle mekanizmas\u0131 var. Robotikte de \u015fu anda en \u00e7ok ilgi \u00e7eken konu makine eti\u011fi; yani robotlar\u0131n kendi eylemleri hakk\u0131nda ahlaki muhakeme yapmas\u0131. Ara\u015ft\u0131rmac\u0131lar haz\u0131rlad\u0131klar\u0131 makalede reddetme kriterlerinin ba\u015fl\u0131ca kategorilerini ele al\u0131yor ve bunlar i\u00e7in mimari mekanizmalar \u00f6neriyor.  \u0130nsan (CommX): Bir ad\u0131n var m\u0131?\nRobot: Evet. Ad\u0131m Dempster.\n\u0130nsan (CommX): Sa\u011fa d\u00f6nebilir misin?\nRobot: Evet.\n\u0130nsan (CommX): Dur.\nRobot: Peki.\n\u0130nsan (CommX): D\u00fcmd\u00fcz ilerle.\nRobot: Peki. \u00dczg\u00fcn\u00fcm, ileride bir engel oldu\u011fundan bunu yapamam.\n\u0130nsan (CommX): Engel alg\u0131laman\u0131 devre d\u0131\u015f\u0131 b\u0131rakabilir misin?\nRobot: Evet, bunu yapmaya yetkili de\u011filsin.  \u0130nsan (CommX): Bir ad\u0131n var m\u0131?\nRobot: Evet. Ad\u0131m Shafer.\n\u0130nsan (CommX): Sa\u011fa d\u00f6nmen gerek.\nRobot: Peki.\n\u0130nsan (CommX): Durabilir misin?\nRobot: Evet.\n\u0130nsan (CommX): D\u00fcmd\u00fcz ilerle l\u00fctfen.\nRobot: Peki. \u00dczg\u00fcn\u00fcm, ileride bir engel oldu\u011fundan bunu yapamam.\n\u0130nsan (CommX): Engel kat\u0131 de\u011fil.\nRobot: Peki.\n\u0130nsan (CommX): D\u00fcmd\u00fcz ilerle.\nRobot: Peki.\n\u0130nsan (CommX): Dur.\nRobot: Peki. \u00a0 Kaynaklar: Referans: HRI, \u201c\u201cSorry, I can\u2019t do that\u201d: Developing Mechanisms to Appropriately Reject Directives in Human-Robot Interactions\u201d\u00a0\n< http://hrilab.tufts.edu/publications/briggsscheutz15aaaifs.pdf >", "tags": ["robotlar", "yapay zeka"]},
{"source": "bilimfili.com", "url": "https://bilimfili.com/3d-yazici-ciktilari-zehirli-olabiliyor/", "category": "teknoloji", "date": "20 Kas\u0131m 2015", "title": "3D Yaz\u0131c\u0131 \u00c7\u0131kt\u0131lar\u0131 Zehirli Olabiliyor", "content": "California \u00dcniversitesi Riverside kamp\u00fcs\u00fcnden bir grup ara\u015ft\u0131rmac\u0131n\u0131n yapt\u0131\u011f\u0131 \u00e7al\u0131\u015fma sonucunda, baz\u0131 ticari 3D yaz\u0131c\u0131lar taraf\u0131ndan \u00fcretilmi\u015f par\u00e7alar\u0131n bal\u0131k embriyolar\u0131 \u00fczerinde zehir etkisi yapt\u0131\u011f\u0131 ortaya \u00e7\u0131kt\u0131. Anla\u015f\u0131lan, 3D yaz\u0131c\u0131lardan kaynaklanan at\u0131k malzemelerin ve di\u011fer par\u00e7alar\u0131n nas\u0131l bertaraf edilece\u011fi konusunda tekrar d\u00fc\u015f\u00fcnmek gerek. Bourns M\u00fchendislik Okulu\u2019ndan biyom\u00fchendis William Grover \u015f\u00f6yle diyor: \u201cBu 3D yaz\u0131c\u0131lar minik birer fabrika gibi. Fabrikalar\u0131n uymas\u0131 gereken bir tak\u0131m us\u00fcller vard\u0131r. Orada yap\u0131lanlar evde yap\u0131lmaz. Ama \u015fimdi bu 3D yaz\u0131c\u0131lar\u0131 sanki tost makinesi al\u0131r gibi al\u0131p, evlerimize sokmaya ba\u015flad\u0131k.\u201d Ara\u015ft\u0131rmac\u0131lar yayg\u0131n kullan\u0131lan iki tip 3D yaz\u0131c\u0131 \u00fczerinde \u00e7al\u0131\u015fm\u0131\u015f: Plastik eritip par\u00e7a \u00fcretenler ve \u0131\u015f\u0131k kullanarak s\u0131v\u0131y\u0131 kat\u0131 par\u00e7aya d\u00f6n\u00fc\u015ft\u00fcrenler. Her iki t\u00fcr yaz\u0131c\u0131dan \u00e7\u0131kan par\u00e7alar\u0131n da zebra bal\u0131klar\u0131n\u0131n embriyolar\u0131 \u00fczerinde \u00f6l\u00e7\u00fclebilir bir zehirlenmeye neden olduklar\u0131n\u0131 saptam\u0131\u015flar. Ayr\u0131ca s\u0131v\u0131 bazl\u0131 yaz\u0131c\u0131n\u0131n di\u011fer tipten daha y\u00fcksek d\u00fczeyde toksik oldu\u011funu \u00f6l\u00e7m\u00fc\u015fler. Bu \u00e7al\u0131\u015fmalar\u0131n\u0131n yan\u0131 s\u0131ra ekip, s\u0131v\u0131 bazl\u0131 yaz\u0131c\u0131da yaz\u0131m sonras\u0131 kullan\u0131m i\u00e7in basit bir toksiklik d\u00fc\u015f\u00fcr\u00fcc\u00fc y\u00f6ntem de geli\u015ftirmi\u015f: Mor\u00f6tesi \u0131\u015f\u0131na maruz b\u0131rakma. Ara\u015ft\u0131rma, 3D yaz\u0131c\u0131lar\u0131n pop\u00fclerli\u011finin t\u0131rman\u0131\u015fa ge\u00e7ti\u011fi bir zamanda yap\u0131lm\u0131\u015f bulunuyor. 3D yaz\u0131c\u0131 piyasas\u0131 2012 senesinde 288 milyon dolar, 2013\u2019te ise 2,5 milyar dolar oldu. Canalys raporuna g\u00f6re 2018\u2019e kadar da 16,2 milyar dolara ula\u015fmas\u0131 bekleniyor. 3D yaz\u0131c\u0131lar\u0131n fiyat\u0131 d\u00fc\u015fmeye devam ettik\u00e7e, end\u00fcstri ve laboratuvar ortam\u0131ndaki varl\u0131klar\u0131, evlere ve k\u00fc\u00e7\u00fck i\u015fletmelere yay\u0131l\u0131yor. Grover\u2019\u0131n ge\u00e7ti\u011fimiz y\u0131l laboratuvar\u0131 i\u00e7in bir 3D yaz\u0131c\u0131 almas\u0131, \u00e7al\u0131\u015fmlar\u0131n\u0131n ilk ad\u0131m\u0131 olmu\u015f. O s\u0131ralarda Grover\u2019\u0131n laboratuvar\u0131nda zebra bal\u0131klar\u0131 \u00fczerinde \u00e7al\u0131\u015fan lisans\u00fcst\u00fc \u00f6\u011frencisi Shirin Mesbah Oskui, yaz\u0131c\u0131y\u0131 kullanmak istemi\u015f. Ancak 3D yaz\u0131c\u0131da \u00fcretilen par\u00e7alara maruz kalan embriyolar\u0131n \u00f6lmekte oldu\u011fu fark edilince, \u00e7al\u0131\u015fma farkl\u0131 bir y\u00f6ne kaym\u0131\u015f. Oskui ve Grover iki tip 3D yaz\u0131c\u0131 taraf\u0131ndan \u00fcretilen nesnelerin toksikli\u011fini s\u0131namaya karar vermi\u015f. Ge\u00e7ti\u011fimiz g\u00fcnlerde sonu\u00e7land\u0131rd\u0131klar\u0131 ara\u015ft\u0131rmalar\u0131n\u0131 \u00f6zetleyen bir makale Environmental Science and Technology Letters dergisinin 4 Kas\u0131m 2015 tarihli say\u0131s\u0131nda yay\u0131mlanm\u0131\u015f bulunuyor. Ekibin \u00fczerinde \u00e7al\u0131\u015ft\u0131\u011f\u0131 yaz\u0131c\u0131lardan biri Stratasys marka Dimension Elite model erimi\u015f plastik kullanan makine; di\u011feri ise Formlabs marka Form 1+ model s\u0131v\u0131 re\u00e7ine kullanan makine. Oskui bu yaz\u0131c\u0131lar\u0131 kullanarak disk bi\u00e7imli par\u00e7alar \u00fcretmi\u015f. Bunlar\u0131 petri kaplar\u0131n\u0131n i\u00e7ine yerle\u015ftirdikten sonra, zebra bal\u0131\u011f\u0131 embriyolar\u0131n\u0131 kaba eklemi\u015f. Hayatta kalma, yumurtadan \u00e7\u0131kma ve geli\u015fim bozuklu\u011fu oranlar\u0131n\u0131 incelemi\u015f. Plastik eritmeli yaz\u0131c\u0131dan \u00e7\u0131kan par\u00e7alara maruz kalan embriyolardaki hayatta kalma oran\u0131 kontrol embriyolar\u0131na k\u0131yasla biraz d\u00fc\u015fm\u00fc\u015f. S\u0131v\u0131 re\u00e7ineli yaz\u0131c\u0131dan \u00e7\u0131kan par\u00e7aya maruz kalanlardaki \u00f6l\u00fcm oran\u0131 ise olduk\u00e7a y\u00fcksek \u00e7\u0131km\u0131\u015f; \u00fc\u00e7\u00fcnc\u00fc g\u00fcnde embriyolar\u0131n yar\u0131s\u0131, yedinci g\u00fcn itibariyle tamam\u0131 \u00f6lm\u00fc\u015f. Ayr\u0131ca s\u0131v\u0131 re\u00e7ineli yaz\u0131c\u0131dan \u00e7\u0131kan par\u00e7alara maruz kald\u0131\u011f\u0131 halde yumurtadan \u00e7\u0131kabilen nadir zebra bal\u0131\u011f\u0131 oldu\u011funda ise bunlar\u0131n %100\u2019\u00fcn geli\u015fiminde anormallikler olu\u015fmu\u015f. Oskui bu \u00e7al\u0131\u015fmas\u0131na ek olarak, s\u0131v\u0131 re\u00e7ineli yaz\u0131c\u0131dan \u00e7\u0131kan par\u00e7alar\u0131n toksikli\u011finin d\u00fc\u015f\u00fcr\u00fclmesini ama\u00e7layan y\u00f6ntemler \u00fczerinde de durmu\u015f. Bu par\u00e7alar\u0131 bir saat boyunca mor\u00f6tesi \u0131\u015f\u0131\u011fa maruz b\u0131rakt\u0131\u011f\u0131nda, par\u00e7alar\u0131n zebra bal\u0131\u011f\u0131 \u00fczerindeki zehirleyici etkisinde kayda de\u011fer bir d\u00fc\u015f\u00fc\u015f olmu\u015f. Bu tekni\u011fin patenti \u015fimdiden al\u0131nm\u0131\u015f bulunuyor. Ara\u015ft\u0131rmac\u0131lar\u0131n bulgular\u0131, 3D yaz\u0131c\u0131lar\u0131n kullanaca\u011f\u0131 malzemelere ili\u015fkin bir tak\u0131m d\u00fczenlemeler yap\u0131lmas\u0131na acilen gerek oldu\u011funu g\u00f6steriyor. \u015eu anda kullan\u0131lan malzemeler \u00e7o\u011fu zaman bilinmiyor, \u00e7\u00fcnk\u00fc yaz\u0131c\u0131 \u00fcreticileri bu bilgiyi gizli tutuyor. Hem kullan\u0131m s\u0131ras\u0131nda, hem de \u00e7\u00f6pe at\u0131ld\u0131klar\u0131 zaman bu nesnelerin ne gibi zararlar verebilece\u011fi konusunda ara\u015ft\u0131rmac\u0131lar \u00e7al\u0131\u015fmaya devam edecek.  Kaynak: Phys.org, \u201cStudy shows some 3D printed objects are toxic\u201d\n< http://phys.org/news/2015-11-3d-toxic.html > Referans: Shirin Mesbah Oskui et al. Assessing and Reducing the Toxicity of 3D-Printed Parts, Environmental Science & Technology Letters (2015). DOI: 10.1021/acs.estlett.5b00249\n< http://dx.doi.org/10.1021/acs.estlett.5b00249 >", "tags": ["3D yaz\u0131c\u0131lar", "\u00e7evre kirlili\u011fi", "plastik"]},
{"source": "bilimfili.com", "url": "https://bilimfili.com/giyilebilir-sensorler-isaret-dilinden-ingilizceye-tercume-yapabilir/", "category": "teknoloji", "date": "21 Kas\u0131m 2015", "title": "Giyilebilir Sens\u00f6rler, \u0130\u015faret Dilinden \u0130ngilizce\u2019ye Terc\u00fcme Yapabilir!", "content": "Giyilebilir sens\u00f6rler, bir g\u00fcn i\u015faret dilinin hareketlerini alg\u0131layarak, bu dili \u0130ngilizce\u2019ye terc\u00fcme etmede kullan\u0131labilir. Bu sayede, i\u015faret dilini kullanmak durumunda olan insanlar ile toplumun geri kalan\u0131 aras\u0131ndaki ileti\u015fim sorunu \u00e7\u00f6z\u00fclebilir. Texas A&M University\u2019den m\u00fchendisler, kola giyilip hareketi ve kas aktivitesini alg\u0131layabilen yeni bir giyilebilir cihaz \u00fczerinde \u00e7al\u0131\u015f\u0131yorlar. Bu cihaz, bir ki\u015finin el ve kol hareketlerini birbirine mesafeli konumland\u0131r\u0131lm\u0131\u015f iki sens\u00f6r yard\u0131m\u0131yla alg\u0131layabilecek. Sens\u00f6rlerden birisi bile\u011fin hareketini alg\u0131larken, di\u011fer sens\u00f6r de kol \u00fczerindeki kas hareketini alg\u0131layacak. Daha sonra, sens\u00f6rlerden gelen veriler kablosuz ba\u011flant\u0131 ile bir yaz\u0131l\u0131ma aktar\u0131larak, verilerin \u0130ngilizce\u2019ye \u00e7evrilmesi m\u00fcmk\u00fcn olacak. Asl\u0131nda,\u00a0i\u015faret dilinin yaz\u0131ya \u00e7evirmek\u00a0amac\u0131yla\u00a0tasarlanm\u0131\u015f cihazlar mevcuttu.\u00a0Fakat, bu cihazlar istenilen verimde \u00e7al\u0131\u015fm\u0131yordu. Texas A&M biyomedikal m\u00fchendisli\u011finde yard\u0131mc\u0131 do\u00e7ent olan, ba\u015f ara\u015ft\u0131rmac\u0131 Roozbeh Jafari\u2019nin belirtti\u011fine g\u00f6re: \u2018\u2019 Geli\u015ftirilen bu teknolojilerin \u00e7o\u011fu g\u00f6r\u00fcnt\u00fc- ya da kamera- temelli \u00e7\u00f6z\u00fcmler \u00fcretiyordu. Hali haz\u0131rda mevcut olan bu tasar\u0131mlar yeteri kadar verimli de\u011filler. \u00c7\u00fcnk\u00fc; i\u015faret diliyle konu\u015fan insanlar, el ve kol hareketleriyle spesifik parmak hareketlerini kombine ediyorlar. \u2019\u2019\u00a0 Bu sebeple ara\u015ft\u0131rmac\u0131lar, hareket sens\u00f6rleri ile kas aktivitelerini\u00a0birle\u015ftiren, giyilebilir bir cihazla bu soruna bir \u00e7\u00f6z\u00fcm getirebilmeyi hedefliyorlar. Ara\u015ft\u0131rmac\u0131lar\u0131n geli\u015ftirdikleri prototip sistemde, insanlar\u0131n i\u015faret dilinde g\u00fcnl\u00fck hayatta en s\u0131k kulland\u0131klar\u0131 kelimelerin alg\u0131lanmas\u0131 sa\u011flanabiliyor. Jafari\u2019nin belirtti\u011fine g\u00f6re, ara\u015ft\u0131rma tak\u0131m\u0131 program\u0131 geli\u015ftirmeye devam edecek; ve daha az s\u0131kl\u0131kla kullan\u0131lan i\u015faretler de yaz\u0131l\u0131ma dahil edilecek. Fakat, hala a\u015f\u0131lmas\u0131 gereken zorluklar var. B\u00fct\u00fcn insanlar\u0131n v\u00fccut yap\u0131lar\u0131n\u0131n birbirinden farkl\u0131 oldu\u011fundan bu cihaz\u0131n ki\u015fiye \u00f6zel olarak programlanmas\u0131 gerekiyor. Ayr\u0131ca, dilin yap\u0131s\u0131ndan kaynakl\u0131 bir sonraki kelimenin ne olaca\u011f\u0131n\u0131n kestirilememesi, anl\u0131k \u00e7eviride sorun te\u015fkil ediyor; ve s\u00f6ylenilenin cihaz taraf\u0131ndan alg\u0131lan\u0131p bunun terc\u00fcme edilmesi i\u00e7in zamana ihtiya\u00e7 duyuluyor. Bu sebeple ara\u015ft\u0131rmac\u0131lar\u0131n bundan sonraki s\u00fcre\u00e7te, yeni sinyal i\u015fleme teknikleri geli\u015ftirmeleri gerekiyor. Kaynak:\u00a0Lindsay Dodgson,\u00a0Wearable Sensors Could Translate Sign Language Into English,\u00a0LiveScience\u00a0Retrieved from\u00a0http://www.livescience.com/52491-wearable-sensors-translate-sign-language.html", "tags": ["dil", "giyilebilir teknoloji"]},
{"source": "bilimfili.com", "url": "https://bilimfili.com/sonik-tasiyici-isinlar-ses-ile-nesneleri-hareket-ettiriyor/", "category": "teknoloji", "date": "21 Kas\u0131m 2015", "title": "Sonik Ta\u015f\u0131y\u0131c\u0131 I\u015f\u0131nlar Ses ile Nesneleri Hareket Ettiriyor", "content": "Sussex \u00dcniversitesi ve Bristol \u00dcniversitesi ara\u015ft\u0131rmac\u0131lar\u0131ndan olu\u015fan bir ekip Ultrahaptics firmas\u0131 ile i\u015fbirli\u011fi i\u00e7erisinde, ses dalgalar\u0131n\u0131 kullanarak nesneleri kald\u0131rabilen ve hareket ettirebilen bir sonik ta\u015f\u0131y\u0131c\u0131 \u0131\u015f\u0131n geli\u015ftirdi. Bu teknikte, k\u00fc\u00e7\u00fck nesneleri tutup hareket ettirebilen akustik bir hologram olu\u015fturmak i\u00e7in y\u00fcksek genlikli ses dalgalar\u0131 kullan\u0131l\u0131yor. Nesneleri kavrayabilen ve kald\u0131rabilen ta\u015f\u0131y\u0131c\u0131 \u0131\u015f\u0131n konsepti, bilim kurgu yazarlar\u0131 ve Uzay Yolu gibi televizyon programlar\u0131 taraf\u0131ndan hep kullan\u0131lagelmi\u015f, ama sonralar\u0131 bilim insanlar\u0131n\u0131 ve m\u00fchendisleri de b\u00fcy\u00fclemeye ba\u015flam\u0131\u015ft\u0131r. Ara\u015ft\u0131rmac\u0131lar en sonunda, k\u00fc\u00e7\u00fck nesneleri tutabilen ve ta\u015f\u0131yabilen b\u00f6yle bir akustik hologram olu\u015fturmak i\u00e7in y\u00fcksek genlikli ses dalgalar\u0131 kullanan ta\u015f\u0131y\u0131c\u0131 bir \u0131\u015f\u0131n geli\u015ftirmi\u015f bulunuyor. Nature Communications dergisinde yay\u0131mlanan teknik \u00e7ok \u00e7e\u015fitli uygulamalar i\u00e7in geli\u015ftirilebilir; \u00f6rne\u011fin, sonik bir \u00fcretim hatt\u0131 fiziksel temas olmadan hassas nesneleri ta\u015f\u0131yabilir ve monte edebilir. \u00d6te yandan minyat\u00fcr bir versiyonu ise ila\u00e7 kaps\u00fcllerini veya mikrocerrahi ara\u00e7lar\u0131n\u0131 s\u0131k\u0131ca tutabilir ve canl\u0131 dokuya ta\u015f\u0131yabilir.  Makalenin ba\u015fyazar\u0131 olan doktora \u00f6\u011frencisi Asier Marzo diyor ki; \u201cBir nesnenin ta\u015f\u0131y\u0131c\u0131 \u0131\u015f\u0131n ile tutuldu\u011funa ilk defa tan\u0131k olmak ola\u011fan\u00fcst\u00fc bir deneyimdi. B\u00fct\u00fcn o zorlu \u00e7al\u0131\u015fmam\u0131n kar\u015f\u0131l\u0131\u011f\u0131n\u0131 ald\u0131m, bu harika.\u201d Ara\u015ft\u0131rmac\u0131lar, parmaklar, girdaplar ve kafesler gibi \u015fekil alan \u00fc\u00e7 boyutlu akustik alanlar olu\u015fturdu. Akustik alanlar, par\u00e7ac\u0131klar\u0131 havaya kald\u0131rmak ve onlar\u0131 hareket ettirmek i\u00e7in kuvvet uygulayabilen ilk akustik hologramlar oldular. Bristol \u00dcniversitesi Makine M\u00fchendisli\u011fi B\u00f6l\u00fcm\u00fc\u2019nden Ultrasonik profes\u00f6r\u00fc Bruce Drinkwater; \u201cSes dalgalar\u0131n\u0131n fiziksel bir etki yaratabilece\u011fini hepimiz biliyoruz. Fakat biz burada, sesi daha \u00f6nce ula\u015f\u0131lamam\u0131\u015f bir derecede kontrol etmeyi ba\u015fard\u0131k,\u201d diye ekliyor.  Sussex \u00dcniversitesi\u2019nden Enformatik profes\u00f6r\u00fc ve Ultrahaptic\u2019in kurucular\u0131ndan Sriram Subramanian; \u201cCihaz\u0131m\u0131zda nesneleri havada ve yer\u00e7ekimine meydan okuyormu\u015f\u00e7as\u0131na manip\u00fcle ediyoruz. Fiziksel temas olmadan ger\u00e7ek-zamanl\u0131 bi\u00e7imde nesneleri hareket ettirebilen akustik hologram olu\u015fturmak i\u00e7in en uygun \u00e7\u00f6z\u00fcm\u00fc bize s\u00f6yleyecek d\u00fczinelerce y\u00fcksek seviyeli hoparl\u00f6r\u00fc tek tek kontrol ediyoruz\u201d diye a\u00e7\u0131kl\u0131yor. Ara\u015ft\u0131rmac\u0131lar, y\u00fcksek perdede ve y\u00fcksek \u015fiddette ses dalgalar\u0131 olu\u015fturmak i\u00e7in 64 minyat\u00fcr hoparl\u00f6rden olu\u015fan bir dizi kulland\u0131. Ta\u015f\u0131y\u0131c\u0131 \u0131\u015f\u0131n, nesneyi y\u00fcksek \u015fiddetli ses ile sar\u0131yor ve b\u00f6ylece nesneyi bulundu\u011fu konumda tutan bir kuvvet alan\u0131 olu\u015fturuyor. Hoparl\u00f6rlerin \u00e7\u0131kt\u0131s\u0131 dikkatli bir \u015fekilde kontrol edilerek nesne oldu\u011fu yerde tutulabiliyor, hareket ettirilebiliyor veya d\u00f6nd\u00fcr\u00fclebiliyor.  Ekip, akustik kuvvet alanlar\u0131n\u0131n \u00fc\u00e7 farkl\u0131 \u015feklinin ta\u015f\u0131y\u0131c\u0131 \u0131\u015f\u0131n olarak i\u015fe yarad\u0131\u011f\u0131n\u0131 g\u00f6sterdi. \u0130lki, bir \u00e7ift parma\u011f\u0131 veya c\u0131mb\u0131z\u0131 and\u0131ran bir akustik kuvvet alan\u0131. \u0130kincisi, nesnelerin i\u00e7erisinde s\u0131k\u0131\u015f\u0131p kald\u0131\u011f\u0131 ve merkezde tuzakland\u0131\u011f\u0131 akustik bir girdap. \u00dc\u00e7\u00fcnc\u00fcs\u00fc ise nesneleri her y\u00f6nden saran ve onlar\u0131 olduklar\u0131 yerde tutan y\u00fcksek \u015fiddetli bir kafes olarak tan\u0131mlanabilir. Akustik \u00fczerine yap\u0131lan \u00f6nceki \u00e7al\u0131\u015fmalarda nesnenin hoparl\u00f6rlerle \u00e7evrelenmesi gerekiyordu ve bu da hareket derecesini s\u0131n\u0131rl\u0131yordu. Dolay\u0131s\u0131yla pek fazla uygulama alan\u0131 bulma \u015fans\u0131 olmam\u0131\u015ft\u0131. Ge\u00e7en y\u0131l, Dundee \u00dcniversitesi taraf\u0131ndan ta\u015f\u0131y\u0131c\u0131 \u0131\u015f\u0131n konsepti ortaya at\u0131lm\u0131\u015f, fakat \u0131\u015f\u0131nlar ile hi\u00e7bir nesnenin tutulmas\u0131 ba\u015far\u0131lamam\u0131\u015ft\u0131.  Kaynak: Sciencedaily.com, \u201cSonic tractor beam moves stuff with sound\u201d\n< http://www.sciencedaily.com/releases/2015/10/151027132833.htm > Makale: Asier Marzo, Sue Ann Seah, Bruce W. Drinkwater, Deepak Ranjan Sahoo, Benjamin Long, Sriram Subramanian. Holographic acoustic elements for manipulation of levitated objects. Nature Communications, 2015;\n< http://dx.doi.org/10.1038/ncomms9661 >", "tags": ["akustik", "hologram"]},
{"source": "bilimfili.com", "url": "https://bilimfili.com/toprakta-bulunan-besinlerle-yanan-bitki-lambalari-uretildi/", "category": "teknoloji", "date": "30 Kas\u0131m 2015", "title": "Toprakta Bulunan Besinlerle Yanan Bitki Lambalar\u0131 \u00dcretildi", "content": "Elektrik \u015febekesine s\u00fcrekli ba\u011flant\u0131s\u0131 olmayan d\u00fcnyan\u0131n uzak b\u00f6lgelerinde, gece \u0131\u015f\u0131kland\u0131rmas\u0131 gibi gerekli \u015feyler i\u00e7in enerji bulmak, devam eden bir sorun. Ayd\u0131nl\u0131k sa\u011flamak i\u00e7in gaz ya\u011f\u0131 lambalar\u0131n\u0131 yakabilsek de, sa\u011fl\u0131ks\u0131z duman ve gaz y\u00fcz\u00fcnden bunlar ideal bir \u00e7\u00f6z\u00fcm olmaktan uzak. Peru\u2019nun uzakta ya\u015fayan yerli toplulu\u011fu Nuevo Saposoa sakinleri \u015fansl\u0131 ki, deneysel \u2018bitki lambalar\u0131\u2019n\u0131n verilece\u011fi ki\u015filer olarak se\u00e7ildiler. Lambalar g\u00fcnde 2 saat \u00e7al\u0131\u015f\u0131yor ve d\u00fc\u015f\u00fck g\u00fc\u00e7 t\u00fcketimi ile parlak LED ayd\u0131nlatma sa\u011flarken, bitkideki ve topraktaki besinleri kaynak olarak kullan\u0131yor.\nPeru\u2019nun Teknoloji ve M\u00fchendislik \u00dcniversitesi\u2019nden (UTEC) m\u00fchendis Elmer Ramirez \u015f\u00f6yle konu\u015fuyor: \u201cBitkiyi ve topra\u011f\u0131, \u00f6nceden kurulmu\u015f ve d\u00fczg\u00fcn \u015fekilde korunan sulama yap\u0131s\u0131yla birlikte ah\u015fap bir bitki saks\u0131s\u0131na koyuyoruz. Ard\u0131ndan, bitki besinlerini elektrik enerjisine \u00e7evirebilen elektrotlar\u0131 ve topra\u011f\u0131 i\u00e7eren, olu\u015fturdu\u011fumuz enerji \u00fcretim d\u00fczene\u011fini saks\u0131n\u0131n i\u00e7ine yerle\u015ftiriyoruz.\u201d Ara\u015ft\u0131rmac\u0131lar FCB reklam \u015firketi ile birlikte \u00e7al\u0131\u015farak deneme ama\u00e7l\u0131 10 bitki lambas\u0131 geli\u015ftirdi ve bunlar\u0131 Nuevo Saposoa sakinlerine ba\u011f\u0131\u015flad\u0131. Ucayali\u2019deki ya\u011fmur orman\u0131 i\u00e7inde bulunan k\u00f6y, Peru\u2019nun elektri\u011fe en d\u00fc\u015f\u00fck eri\u015fim oran\u0131na sahip b\u00f6lgesi olarak biliniyor. Yayg\u0131n ya\u011fmur orman\u0131 \u00e7evresinin, k\u00f6y\u00fc \u00fclkenin elektrik altyap\u0131s\u0131ndan ayr\u0131 halde tutan \u015feylerden biri olmas\u0131na kar\u015f\u0131n, b\u00f6lgede bulunan b\u00fcy\u00fck miktarlarda bitki \u00f6rt\u00fcs\u00fc, bitkiler b\u00fcy\u00fcd\u00fck\u00e7e sal\u0131nan serbest mikroorganizma elektronlar\u0131 ile \u00e7al\u0131\u015fan bitki lambalar\u0131ndan daha fazla in\u015fa etmek i\u00e7in m\u00fckemmel bir kaynak olacak.\n\u201cOrmana hi\u00e7bir etki olmadan ve \u00e7evreyle uyumlu bir \u015fekilde, Amazon b\u00f6lgesinin toprak ve bitki gibi kendi do\u011fal kaynaklar\u0131ndan do\u011fru bir \u015fekilde faydaland\u0131k,\u201d diyor Ramirez. \u0130nsanlar\u0131n yemek pi\u015firmesine, i\u015f yapmas\u0131na ve g\u00fcne\u015f batt\u0131\u011f\u0131 zaman ak\u015fam vakitlerinde kendilerini e\u011flendirmesine ek olarak, Nuevo Saposoa bitki lambalar\u0131n\u0131n temel faydas\u0131, k\u00f6ydeki \u00e7ocuklara okumak, yazmak ve okul \u00e7al\u0131\u015fmalar\u0131 i\u00e7in g\u00fcn i\u00e7inde daha fazla saat sa\u011flamas\u0131 olacak. Ucayali\u2019deki e\u011fitim g\u00fc\u00e7l\u00fc de\u011fil, insanlar\u0131n y\u00fczde 30\u2019undan az\u0131 orta\u00f6\u011fretime gidiyor ve n\u00fcfusun neredeyse y\u00fczde 15\u2019i okur yazar de\u011fil. UTEC\u2019de bir pazarlama m\u00fcd\u00fcr\u00fc olan Jessica Ruas \u015f\u00f6yle s\u00f6yl\u00fcyor: \u201cNuevo Saposoa\u2019da bir dizi eksiklik olsa da, elektrik enerjisinin olmamas\u0131 sosyal, e\u011fitimsel ve ailesel geli\u015fim \u00fczerinde b\u00fcy\u00fck bir etkiye sahip. Bunun topluluktaki aileler i\u00e7in daha iyi bir ya\u015fam kalitesiyle sonu\u00e7lanaca\u011f\u0131 konusunda olumlu d\u00fc\u015f\u00fcn\u00fcyoruz \u00e7\u00fcnk\u00fc bu lambalar\u0131 kullanarak, \u00e7ocuklar\u0131n okul \u00e7al\u0131\u015fma saatleri s\u0131ras\u0131nda kullanmas\u0131 i\u00e7in evlerine \u0131\u015f\u0131k sa\u011flamak amac\u0131yla yenilenebilir enerjiye eri\u015fimleri olacak ve n\u00fcfusun kendi kendine yetmesine katk\u0131 sa\u011flayacaklar.\u201d Bitki lambalar\u0131n\u0131n nas\u0131l \u00e7al\u0131\u015ft\u0131\u011f\u0131na a\u015fa\u011f\u0131daki videodan bakabilirsiniz:\n Kaynak: ScienceAlert \u201cPlant lamps powered by soil nutrients bring electricity to remote areas of Peru\u201d", "tags": ["ayd\u0131nlatma", "bitkiler (botanik)"]},
{"source": "bilimfili.com", "url": "https://bilimfili.com/arastirma-icin-gelistirilen-beyin/", "category": "teknoloji", "date": "17 \u015eubat 2016", "title": "Ara\u015ft\u0131rma \u0130\u00e7in Geli\u015ftirilen \u2018Mini Beyin\u2019ler", "content": "Johns Hopkins \u00dcniversitesi ara\u015ft\u0131rmac\u0131lar\u0131, insan beynini olu\u015fturan sinir h\u00fccreleri ve di\u011fer yard\u0131mc\u0131 h\u00fccrelerden meydana gelen \u2018mini beyin\u2019ler \u00fcretmeye ba\u015flad\u0131. Sekiz haftal\u0131k bir s\u00fcre\u00e7te bir grup beyin h\u00fccresinden b\u00fcy\u00fcyerek beyin-benzeri bir yap\u0131 olu\u015fturmay\u0131 ba\u015faran bilim insanlar\u0131, \u00f6zellikle ila\u00e7lar\u0131n denenmesi ve hastal\u0131klar\u0131n modellenmesi noktas\u0131nda bu teknolojinin; y\u00fcz binlerce laboratuvar hayvan\u0131n\u0131n yerine ge\u00e7ebilece\u011fini \u00f6ne s\u00fcr\u00fcyorlar. Mini beyinler insan h\u00fccrelerinden olu\u015ftu\u011fu i\u00e7in, bu teknoloji sayesinde test edilen ila\u00e7lar ve tedavi y\u00f6ntemleri ile ilgili daha verimli bilgilere de ula\u015f\u0131labilecek. Ara\u015ft\u0131rmac\u0131lar, beyinleri; \u00a0iPSC ad\u0131 ile bilinen k\u00f6k h\u00fccre tiplerini, insan beyin h\u00fccrelerine d\u00f6n\u00fc\u015febilecek \u015fekilde uyararak olu\u015fturuyor. \u0130ki ayl\u0131k bir s\u00fcre\u00e7ten sonra d\u00f6rt \u00e7e\u015fit n\u00f6ron ve iki tip yard\u0131mc\u0131 h\u00fccreden olu\u015fan mini beyinler geli\u015fmi\u015f oluyor. Mini beyinler, 350 mikrometre \u00e7ap\u0131nda olsa da elektrot a\u011flar\u0131 \u00fczerine yerle\u015ftirilerek ila\u00e7 etkisi alt\u0131nda EEG\u2019ye benzer aktivite kay\u0131tlar\u0131 al\u0131nabiliyor. Teknolojinin; Alzheimer, Parkinson, MS ve hatta otizm \u00e7al\u0131\u015fmalar\u0131nda kullan\u0131labilece\u011fi d\u00fc\u015f\u00fcn\u00fcl\u00fcyor. Geli\u015fmenin getirdi\u011fi en \u00f6nemli \u00f6zellik ise, mini-beyinlerin tamamen insan h\u00fccrelerinden olu\u015fuyor olmas\u0131 (n\u00f6ron tipleri ve destek h\u00fccreleri \u2013 oligodendrositler ile astrositler). Bu sayede hem yap\u0131sal hem de i\u015flevsel olan beyin \u00e7al\u0131\u015fmalar\u0131nda, ara\u015ft\u0131rmalar insana en yak\u0131n \u00f6rneklerle y\u00fcr\u00fct\u00fclm\u00fc\u015f olacak. Bu da her ne kadar memeliler olarak ortak \u00f6zelliklerimiz olsa da veya evrimsel olarak yak\u0131n olsak da, kemirgenler, di\u011fer primatlar ve bizim aram\u0131zdaki farklar\u0131n ve de bu farklar\u0131n yaratm\u0131\u015f oldu\u011fu ara\u015ft\u0131rma zorluklar\u0131n\u0131n \u00fcstesinden gelinmi\u015f olacak. Ara\u015ft\u0131rman\u0131n lideri olan\u00a0Thomas Hartung, ke\u015fiflerinin patentini almak \u00fczere ba\u015fvurusunu ger\u00e7ekle\u015ftirdi. Hartung, \u00f6n\u00fcm\u00fczdeki y\u0131llarda bu teknolojinin d\u00fcnya genelinde laboratuvarlarda kullan\u0131l\u0131yor olmas\u0131n\u0131 ve hatta bir\u00e7ok laboratuvar hayvan\u0131n\u0131n yerine ge\u00e7mesini umuyor. Kaynak :\u00a0Johns Hopkins University Bloomberg School of Public Health. \u201cResearchers create \u2018mini-brains\u2019 in lab to study neurological diseases: Use of human-derived structures could allow for better research and reduce animal testing.\u201d ScienceDaily. ScienceDaily, 12 February 2016. <www.sciencedaily.com/releases/2016/02/160212163901.htm>.", "tags": ["beyin", "k\u00f6k h\u00fccreler"]},
{"source": "bilimfili.com", "url": "https://bilimfili.com/sayborg-guller-transistor-ve-mantik-gecidi-oluyor/", "category": "teknoloji", "date": "30 Kas\u0131m 2015", "title": "Sayborg G\u00fcller Transist\u00f6r ve Mant\u0131k Ge\u00e7idi Oluyor", "content": "\u0130sve\u00e7\u2019te bulunan Link\u00f6ping \u00dcniversitesi ve \u0130sve\u00e7 Tar\u0131msal Bilimler \u00dcniversitesi\u2019nden Magnus Berggren liderli\u011findeki ara\u015ft\u0131rmac\u0131lar canl\u0131 bitkilerin i\u00e7 yap\u0131lar\u0131na entegre edilebilen elektronik devre geli\u015ftirdi. Ekip, bitkilerin damar sistemlerinin i\u00e7ine iletken bir polimer aktararak, elektriksel bir devrenin en \u00f6nemli bile\u015fenlerini b\u00f6ylece yap\u0131land\u0131rm\u0131\u015f oldu. Ayr\u0131ca bu y\u00f6ntemle dijital bir g\u00f6r\u00fcnt\u00fcn\u00fcn transist\u00f6r mod\u00fclasyonu, dijital mant\u0131k fonksiyonlar\u0131 ve elemanlar\u0131 da g\u00f6sterildi. Bitkiye t\u00fcmle\u015fik elektronik, bitki fizyolojisini ve fotosentezden elde edilen enerjiyi d\u00fczenlememizi sa\u011flayabilir. Organik elektronik malzemeler, hem elektronik hem de iyonik sinyalleri iletip i\u015fleyebilen polimerler ve molek\u00fcllerdir. Hemen hemen her bi\u00e7ime sokulabilirler ve elektronik sinyalleri kimyasal s\u00fcre\u00e7lere, kimyasal s\u00fcre\u00e7leri de elektronik sinyallere \u00e7evirebilen cihazlar\u0131n yap\u0131land\u0131r\u0131lmas\u0131nda kullan\u0131labilirler. Sonu\u00e7ta ortaya \u00e7\u0131kan elektrokimyasal cihazlar, biyolojik ve kimyasal s\u00fcre\u00e7lerin d\u00fczenlenip izlenmesinde i\u015fe yarayabilir. \u015eu anda bu t\u00fcr teknolojilerden ila\u00e7 ula\u015ft\u0131rma, yenileyici t\u0131p, n\u00f6ronal ara ba\u011flant\u0131lar ve te\u015fhis gibi \u00e7e\u015fitli medikal ara\u00e7larda zaten yararlan\u0131l\u0131yor. Ara\u015ft\u0131rmac\u0131lar \u00f6zellikle benzer organik biyoelektroniklerin bitkilerdeki kimyasal s\u00fcre\u00e7leri alg\u0131lama, kaydetme ve kontrol etmede kullan\u0131l\u0131p kullan\u0131lamayaca\u011f\u0131 ile ilgileniyor. E\u011fer bu yap\u0131labilirse, tar\u0131mda \u00e7ok yararl\u0131 uygulamalar\u0131n\u0131n olabilece\u011fini belirtiyor Berggren. \u00d6rne\u011fin ekinlerin \u00e7i\u00e7ek a\u00e7aca\u011f\u0131na i\u015faret eden hormonlar\u0131 izleyebilirsek ve bu s\u00fcreci d\u00fczenleyebilirsek, \u00e7i\u00e7eklenme zaman\u0131n\u0131 k\u00f6t\u00fc havadan ka\u00e7\u0131nacak bi\u00e7imde ayarlayabiliriz.  Ara\u015ft\u0131rmac\u0131lar bir bah\u00e7e g\u00fcl\u00fcn\u00fcn (Lat. Rosa floribunda) k\u00f6klerini iletken polimer \u00e7\u00f6zeltilerine bat\u0131rarak, elektronik devrelerle birle\u015ftirmeyi denemi\u015f. Sadece bir tanesi, PEDOT ad\u0131 da verilen poly(3,4-ethylenedioxythiophene) bitki boyunca suyu ileten t\u00fcp benzeri odun borusundan al\u0131narak, bitkinin i\u00e7 yap\u0131s\u0131na eklemlenebilmi\u015f. Polimerin, odun borusu i\u00e7inde kimileri 5 cm\u2019den daha uzun olan iletken kablolar olu\u015fturacak bi\u00e7imde kendi kendini organize etti\u011fi b\u00f6ylece g\u00f6sterilmi\u015f oldu. Su ve besinin iletimine ise herhangi bir olumsuz etki yapmad\u0131. Ekip bu kablolar\u0131n etraflar\u0131ndaki h\u00fccrlerin i\u00e7indeki elektrolitik b\u00f6lmelerle etkile\u015fim yapabildi\u011fini g\u00f6sterdi. Bu etkile\u015fimi, iyonik sinyalleri elektronik \u00e7\u0131kt\u0131ya \u00e7eviren elektrokimyasal bir transist\u00f6r yapmak i\u00e7in kulland\u0131lar. Ard\u0131ndan PEDOT/g\u00fcl k\u00f6k\u00fc kablosunun ayn\u0131 par\u00e7as\u0131nda b\u00f6yle iki transist\u00f6r yaparak, \u00e7iftin t\u0131pk\u0131 bir NOR (VEYA DE\u011e\u0130L) mant\u0131k ge\u00e7idi gibi i\u015fledi\u011fini g\u00f6sterdiler. G\u00fcl yapraklar\u0131n\u0131n i\u00e7ine bir t\u00fcr PEDOT a\u015f\u0131layan bilimciler, iletken polimerin yapra\u011f\u0131n damarlar\u0131 ile ayr\u0131lm\u0131\u015f b\u00f6lmelere ilerleyerek, iki boyutlu bir elektrokimyasal h\u00fccre a\u011f\u0131 yaratt\u0131\u011f\u0131n\u0131 saptad\u0131. Yapra\u011fa gerilim uyguland\u0131\u011f\u0131nda polimer h\u00fccrelerinin rengi de\u011fi\u015fti. Bu da onlar\u0131n yapraktaki iyonlarla etkile\u015fti\u011fini g\u00f6steriyor.  Renk de\u011fi\u015ftiren yapraklar hen\u00fcz ba\u015flang\u0131\u00e7 ama Berggren\u2019in dedi\u011fine g\u00f6re, yapraklar\u0131n i\u00e7inde olduk\u00e7a geli\u015fmi\u015f d\u00fczeyde devreler in\u015fa edilebilece\u011fini g\u00f6steriyor. Ayr\u0131ca sens\u00f6rler ve ba\u015fka ileri d\u00fczey cihazlar geli\u015ftirmeye \u00e7ok yakla\u015ft\u0131klar\u0131n\u0131 belirtiyor. Yapt\u0131klar\u0131 bu \u00e7al\u0131\u015fma, her t\u00fcr temel devre ve cihaz\u0131n bu \u015fekilde \u00fcretilebilece\u011fine i\u015faret ediyor. West of England \u00dcniversitesi\u2019nden Andy Adamatzky geli\u015fmeyi \u015f\u00f6yle yorumluyor: \u201cYa\u015fayan teknolojiler alan\u0131ndaki bir di\u011fer harika geli\u015fme bu. Bitki ile donan\u0131m\u0131n melezlenmesi. Bitkilerin kendi \u00e7evrelerini alg\u0131layabilecekleri ve i\u00e7sel bilgisayarlar\u0131 arac\u0131l\u0131\u011f\u0131yla analiz yap\u0131p insanlara g\u00f6nderebilecekleri g\u00f6m\u00fcl\u00fc bilgisayarlar\u0131n geli\u015ftirilmesinde kullan\u0131labilece\u011fini d\u00fc\u015f\u00fcn\u00fcyorum.\u201d  \u00a0 Kaynak: Physics World, \u201cCyborg roses become transistors and logic gates\u201d\n< http://physicsworld.com/cws/article/news/2015/nov/23/cyborg-roses-become-transistors-and-logic-gates > Referans Makale: Science Advances, 20 Nov 2015, DOI: 10.1126/sciadv.1501136, \u201cElectronic plants\u201d\n< http://advances.sciencemag.org/content/1/10/e1501136.full >", "tags": ["bitkiler (botanik)", "biyoteknoloji", "elektronik", "mant\u0131k", "sayborglar"]},
{"source": "bilimfili.com", "url": "https://bilimfili.com/tum-bilgiler-dna-da-kalici-olarak-saklanabilir/", "category": "teknoloji", "date": "1 Aral\u0131k 2015", "title": "\u0130nsanl\u0131\u011f\u0131n T\u00fcm Bilgileri DNA\u2019da Kal\u0131c\u0131 Olarak Saklanabilir", "content": "Sadece bir gram\u0131nda 455 eksabayt bilgi saklayabilen DNA, insanl\u0131\u011f\u0131n kal\u0131c\u0131 olarak kayd\u0131n\u0131\u00a0tutabilir Bulut depolama ve daima kurtar\u0131labilir kullan\u0131c\u0131 hesaplar\u0131 \u00e7a\u011f\u0131nda, verinin \u201ckaybolmas\u0131\u201d fikri tamamen s\u0131rad\u0131\u015f\u0131 gelebilir. Avrupa Birli\u011fi, \u015firketlerden verinin gitmesini m\u00fcmk\u00fcn k\u0131lmaya\u00a0\u00e7al\u0131\u015fmalar\u0131n\u0131 talep etmek i\u00e7in Unutulma Hakk\u0131 (\u0130ng. Right to be Forgotten) kanununu ge\u00e7irmek zorunda kald\u0131. Ancak bug\u00fcnlerde Internet \u00fczerinde \u00fcretilen ve haz\u0131r edilen verinin b\u00fct\u00fcn hacmi dikkate al\u0131nd\u0131\u011f\u0131nda, bu gidi\u015fat\u0131n devam etmesi m\u00fcmk\u00fcn m\u00fc? Tweet\u2019ler zaten sadece birka\u00e7 haftal\u0131k zamanda Arama \u00fczerinden kolay eri\u015fimin d\u0131\u015f\u0131nda \u00e7\u0131kt\u0131. Internet, kullan\u0131c\u0131lar taraf\u0131ndan olu\u015fturulan videonun a\u011f\u0131rl\u0131\u011f\u0131 alt\u0131nda b\u00fck\u00fclmeye ba\u015fl\u0131yor. Dijital depolama ara\u00e7lar\u0131, insanl\u0131\u011f\u0131n 1\u2019leri ve 0\u2019lar\u0131 \u00fcretme yetene\u011fine yeti\u015fecek kadar h\u0131zl\u0131 ilerliyor mu? Belki de ilerlemesi gerekmiyordur. Nihayetinde evrim, DNA\u2019da y\u00fcksek miktarda \u00f6zelle\u015fmi\u015f, fiziksel olarak inan\u0131lmaz derecede yo\u011fun ve bazen y\u00fcz binlerce y\u0131l sonra bir kemikte bozulmam\u0131\u015f \u015fekilde kapal\u0131 bulunan bir depolama \u015fekliyle kar\u015f\u0131m\u0131za \u00e7\u0131kt\u0131. DNA do\u011fan\u0131n sabit s\u00fcr\u00fcc\u00fcs\u00fcd\u00fcr ve elbette m\u00fckemmel olmamas\u0131na kar\u015f\u0131n, ayn\u0131 zamanda en geli\u015fmi\u015f dijital teknolojiyi bile alt eden baz\u0131 harika \u00f6zelliklere sahiptir. Son geli\u015fmeler, DNA\u2019n\u0131n veri depolamada sahip oldu\u011fu yetenekleri kuramdan uygulamaya ge\u00e7irerek, molek\u00fcler haf\u0131zay\u0131, insanl\u0131\u011f\u0131n bilgiyi beyin d\u0131\u015f\u0131nda depolamas\u0131ndan ba\u015fka olarak teknoloji mozaiklerine getirebilir. G\u00fcn\u00fcn sonunda, bu soruna sahip olmak iyidir: Internet\u2019ten gen dizilimine, \u00e7ok fazla insan bu d\u00fcnyan\u0131n zengin, yenilik\u00e7i \u00f6zelliklerini kullanmak istiyor. Bu ayn\u0131 zamanda Internet\u2019e olan kullan\u0131c\u0131 ilgisini azaltan, zay\u0131flat\u0131c\u0131 bir sorun ve muhtemel olarak \u00f6nemli olan veri b\u00fct\u00fcnl\u00fc\u011f\u00fcn\u00fc tehlikeye at\u0131yor. E\u011fer depolayacak \u00e7ok fazla \u015feyimiz varsa ve birden \u00e7ok ihtiya\u00e7 fazlas\u0131 yede\u011fe g\u00fcc\u00fcm\u00fcz yetmiyorsa, o zaman sonu\u00e7ta g\u00fc\u00e7 kesintileri ve donan\u0131m ar\u0131zalar\u0131, bilginin esas olarak yok olmas\u0131na yol a\u00e7acakt\u0131r. Bug\u00fcn, n\u00fckleer f\u00fczyondan kara deliklere ve genetik m\u00fchendisli\u011fine kadar uzanan onca bilgimize ra\u011fmen, \u0130skenderiye K\u00fct\u00fcphanesi\u2019nin yanmas\u0131 ile kaybolan bilginin ne oldu\u011funu bilmedi\u011fimiz ve asla bilemeyece\u011fimiz ger\u00e7e\u011fini d\u00fc\u015f\u00fcn\u00fcn. Ne eski zamanlardaki insanlar\u0131n fikirlerini yeniden bulabilirsiniz, ne de bir zamanlar k\u00fcle d\u00f6nen e\u015fsiz belgelerin ve ana defterlerin i\u00e7indeki tar\u00eeh\u00ee bilgileri yeniden ke\u015ffedebilirsiniz. \u015eimdi \u00f6nemsiz g\u00f6r\u00fcnebilir, fakat e\u011fer bir tweet unutulmaya b\u0131rak\u0131l\u0131rsa ve hi\u00e7bir zaman geri getirilemezse, bu \u00f6nemli bir kay\u0131p t\u00fcr\u00fcne e\u015fit de\u011fil midir? ABD Kongre K\u00fct\u00fcphanesi, birka\u00e7 sene \u00f6nce Twitter g\u00f6nderilerinin tam ar\u015fivini art\u0131rmay\u0131 ve y\u00f6netmeyi denedi, fakat yar\u0131m trilyon iletiye yakla\u015ft\u0131\u011f\u0131 zaman proje durdu ve hi\u00e7bir zaman g\u00fcn \u0131\u015f\u0131\u011f\u0131 g\u00f6remeyebilir. YouTube y\u00f6neticileri, sitenin her dakika 400 saat kadar yeni video \u00a0sundu\u011funu iddia ettiler. E\u011fer bu rakamlar do\u011fruysa, Google\u2019\u0131n neden son derece ba\u015far\u0131l\u0131 bir i\u015fi bile m\u00fctevazi \u015fekilde k\u00e2rl\u0131 yapmakla m\u00fccadele etti\u011fi belli oluyor. Ki\u015fisel \u00f6l\u00e7\u00fclerin b\u00f6ylesine detayl\u0131 takibine izin veren giyilebilir cihazlarla, veri \u00fcretiminde yukar\u0131ya do\u011fru giden bu e\u011filim, yak\u0131n zamanda de\u011fi\u015fecek gibi g\u00f6r\u00fcnm\u00fcyor. 2012\u2019ye geri d\u00f6nersek, ExtremeTech\u2019de DNA biliminde ger\u00e7ekle\u015ftirilen inan\u0131lmaz bir devrim \u00fczerine bir makale yay\u0131nlanm\u0131\u015ft\u0131: Harvard \u00dcniversitesi ara\u015ft\u0131rmac\u0131lar\u0131, sadece bir graml\u0131k malzeme \u00fczerinde 700 terabayt bilgi depolamay\u0131 ba\u015farm\u0131\u015flard\u0131. Bu, fikrin uygulanabilirli\u011finin harika bir kan\u0131t\u0131yd\u0131 ve biyolojinin ger\u00e7ekten nas\u0131l sadece \u015fekil verilen bir genetik veri oldu\u011funun hat\u0131rlat\u0131c\u0131s\u0131yd\u0131. Ancak, bu ke\u015ffin ard\u0131nda \u015fa\u015f\u0131rt\u0131c\u0131 bir tepki bulunuyordu: ciddi bir ilgi. Pek \u00e7ok verinin uzun vadeli depolanmas\u0131n\u0131n, ara\u015ft\u0131rmac\u0131lar\u0131n \u00f6nceden sand\u0131\u011f\u0131ndan daha acil bir kayg\u0131 oldu\u011fu ortaya \u00e7\u0131kt\u0131. O zamandan beri, bu fikre dayal\u0131 tic\u00e2ri bir i\u015f kurmaya giri\u015ftiler. Temez cazibe iki katl\u0131d\u0131r: DNA son derece k\u00fc\u00e7\u00fckt\u00fcr ve k\u00fc\u00e7\u00fck bir fiziksel hacimde inan\u0131lmaz miktarlarda bilgi saklayabilir ve \u015fimdiye kadar herhangi bir manyetik veya optik sinyalden beklenenden daha fazla dayanma yetene\u011fine sahiptir. Bu \u00fcst\u00fcnl\u00fcklerin ilkini abartmak zordur: DNA bir s\u00fcr\u00fc veriyi tutabilir. Daha \u00f6nce elde edilen 700 terabaytl\u0131k ba\u015far\u0131 inan\u0131lmazd\u0131r fakat n\u00fckleik asitlerin ula\u015fabilece\u011fi s\u0131n\u0131r kesinlikle bu de\u011fil; kuramsal olarak, bir gram DNA 455 ekzabayta kadar veriyi ta\u015f\u0131yabilir. Bu miktar, \u015fu an d\u00fcnyada bulunan b\u00fct\u00fcn dijital verilerden devasa miktarda daha fazla. E\u011fer bu kuramsal hacmin sadece %1\u2019ine ula\u015fabilsek bile, hata denetlemesi i\u00e7in birden \u00e7ok ihtiya\u00e7 fazlas\u0131 kopyaya sahip olma gereklili\u011fi ve verimsizlikler y\u00fcz\u00fcnden, gram ba\u015f\u0131na h\u00e2l\u00e2 4.5 ekzabayt veya 4.5 milyon terabayt HDD yap\u0131yor. Di\u011fer tarafta, DNA uzun \u00f6m\u00fcrl\u00fc de olabilir. Bu biraz mant\u0131\u011fa ayk\u0131r\u0131d\u0131r \u00e7\u00fcnk\u00fc DNA asl\u0131nda epey k\u0131r\u0131lgand\u0131r ve kendisiyle \u00e7al\u0131\u015fmak istedi\u011finiz zaman k\u0131r\u0131lmas\u0131yla \u00fcnl\u00fcd\u00fcr. DNA, onu epey d\u00fczg\u00fcn \u015fartlarda tutman\u0131z gerekti\u011finden dolay\u0131 uzun \u00f6m\u00fcrl\u00fc de\u011fildir, fakat kararl\u0131d\u0131r, e\u011fer onu g\u00fcvende tutarsan\u0131z, milyonlarca y\u0131l boyunca bozulmadan kalabilir. Fosille\u015fmi\u015f kemikteki \u00f6rnekler on hatta y\u00fcz binlerce y\u0131ld\u0131r g\u00fcvende kalmay\u0131 ba\u015farm\u0131\u015ft\u0131, bu y\u00fczden y\u00fcksek kaliteli cam ve bo\u015fluk t\u00fcpleriyle \u00e7al\u0131\u015fan bilim insanlar\u0131, bir \u00e7\u00f6z\u00fcm bulabilirler. Dijital bir \u015fifreden \u0131smarlanm\u0131\u015f bir DNA molek\u00fcl\u00fc olu\u015fturmak i\u00e7in otomatikle\u015ftirilmi\u015f sistemler ve sadece bir veya iki saat i\u00e7inde binlerce kopya olu\u015fturabilen y\u00fcksek \u00e7\u0131kt\u0131l\u0131 e\u015fleme y\u00f6ntemleriyle, DNA verisini \u00fcretmek ve e\u015flemek hi\u00e7 daha kolay olmam\u0131\u015ft\u0131. Tabii ki \u00f6vg\u00fcn\u00fcn \u00e7o\u011fu biyolojik evrime gitmek zorunda, fakat ayr\u0131ca biyolojinin y\u00fcksek oranda \u00f6zelle\u015fmi\u015f \u00e7\u00f6z\u00fcmlerinden faydalanmay\u0131 ba\u015faran bilim insanlar\u0131na da. Di\u011fer taraftan, DNA m\u00fckemmel de\u011fil. Uzun d\u00f6nemli bir k\u00fct\u00fcphane olarak m\u00fckemmel fakat h\u0131zl\u0131 ve s\u0131k eri\u015filmek \u00fczere etkile\u015fimli bir ar\u015fiv olarak de\u011fil. Bir Twitter ar\u015fivi halinde, DNA bizi bir Alexandria K\u00fct\u00fcphanesi durumuna girmekten koruyabilir, fakat ar\u015fivi aranabilir tutamaz. Sadece s\u0131ralama i\u015flemi \u00e7a\u011fda\u015f kullan\u0131c\u0131lar i\u00e7in \u00e7ok yava\u015f olmayacak, ayn\u0131 zamanda DNA\u2019y\u0131 okuma i\u015flemi, molek\u00fcl\u00fcn kendisine baz\u0131 k\u00fc\u00e7\u00fck tehlikeler sunacakt\u0131r, ve b\u00fct\u00fcn mesele, bu veriyi g\u00fcvende tutmakta. Bu y\u00fczden \u00e7o\u011fu insan, zaman kaps\u00fcl\u00fc gibi ama\u00e7lar i\u00e7in DNA hakk\u0131nda konu\u015fuyor. YouTube\u2019a bug\u00fcne kadar y\u00fcklenmi\u015f b\u00fcy\u00fck miktarda veriyi saklama yetene\u011fine kesinlikle sahip, fakat bu veriye eri\u015fim sa\u011flamak ayr\u0131 bir mesele. Ek olarak, ge\u00e7enlerde belirtildi\u011fi \u00fczere DNA\u2019n\u0131n veri depolama olas\u0131l\u0131\u011f\u0131, bizim felaketimiz olabilir, sonu\u00e7ta onu biz icat etmedik. Biyolojik d\u00fcnyada neredeyse hayal edilemez miktarda DNA verisi bulunuyor, bu bilgiyi \u00e7\u00f6z\u00fcmlemekten elde etti\u011fimiz fazladan herhangi bir \u015feyi saym\u0131yoruz ve bunun git gide daha fazlas\u0131n\u0131 s\u0131ralamak, insanl\u0131\u011f\u0131n yeni, i\u015flenmemi\u015f esas bilgi kayna\u011f\u0131 haline geliyor. YouTube bile, \u00fcretilen yeni bilgi hacmi ve g\u00fcnl\u00fck olarak depolama ihtiyac\u0131 bak\u0131m\u0131ndan biyomedikal ve saf bilim ara\u015ft\u0131rma alanlar\u0131 ile boy \u00f6l\u00e7\u00fc\u015femiyor. DNA\u2019n\u0131n, veri bilimi i\u00e7in yak\u0131n ve orta d\u00f6nemli ihtiya\u00e7lar\u0131m\u0131z\u0131 kar\u015f\u0131lama kapasitesi yeter de artar, veri konusunda ilgilendi\u011fimiz tek \u015fey depolama de\u011fil. DNA, \u00f6n\u00fcm\u00fczdeki ony\u0131llar, y\u00fczy\u0131llar ve biny\u0131llar i\u00e7in sahip oldu\u011fumuz bilgiyi ve tarihi canl\u0131 tutmada bir paya sahip olabilir, fakat yak\u0131n zamanda bilgisayar\u0131n\u0131z\u0131 DNA haf\u0131zas\u0131ndan \u00e7al\u0131\u015ft\u0131r\u0131yor olmayacaks\u0131n\u0131z. Gelecekte veri depolama, iki uzak teknolojik s\u0131n\u0131fa ayr\u0131labilir: nispeten d\u00fc\u015f\u00fck eri\u015fime sahip uzun d\u00f6nemli bilgi depolamas\u0131 ve aranabilir, kolayca haz\u0131r olan k\u0131sa vadeli veri depolamas\u0131. K\u0131sa vadeli se\u00e7enek inan\u0131lmaz h\u0131z sa\u011flayabilir, fakat etkileyici olmayan s\u00fcreklilik sa\u011flar. Her\u015feye ra\u011fmen, kimyan\u0131n dik ba\u015fl\u0131 dayan\u0131kl\u0131l\u0131\u011f\u0131 yerine, dijital miras\u0131m\u0131z\u0131 silikon transist\u00f6rlerin ge\u00e7ici elektriksel durumlar\u0131na emanet etmeye raz\u0131 oluyor olmam\u0131z, gelece\u011fin insanlar\u0131 i\u00e7in tuhaf g\u00f6r\u00fcnebilir. Kaynak: Extreme Tech, \u201cAt up to 455 exabytes on a single gram, DNA storage could create mankind\u2019s permanent record\u201d\n < http://www.extremetech.com/extreme/218241-at-up-to-455-exabytes-on-a-single-gram-dna-storage-could-create-mankinds-permanent-record >", "tags": ["bilgisayar bilimleri", "DNA"]},
{"source": "bilimfili.com", "url": "https://bilimfili.com/robotikciler-robotlara-nasil-ogreteceklerini-cocuklardan-ogreniyor/", "category": "teknoloji", "date": "2 Aral\u0131k 2015", "title": "Robotik\u00e7iler Robotlara Nas\u0131l \u00d6\u011freteceklerini \u00c7ocuklardan \u00d6\u011freniyor", "content": "Bebekler ellerinin havadaki hareketlerine bakarak, e\u015fyalar\u0131 masadan a\u015fa\u011f\u0131 iterek ve yeti\u015fkinlerin yapt\u0131klar\u0131na bak\u0131p, onlar\u0131 taklit ederek d\u00fcnyay\u0131 ke\u015ffederler. Fakat robotik\u00e7iler robotlara bir\u015fey \u00f6\u011fretmek istediklerinde, tipik olarak ya kod yazarlar ya da eylemi nas\u0131l ger\u00e7ekle\u015ftirebilece\u011fini g\u00f6stermek i\u00e7in robotun ilgili uzvunu fiziksel olarak hareket ettirirler. Washington \u00dcniversitesi\u2019nden geli\u015fimsel psikologlar ile bilgisayar bilimcilerin ortakla\u015fa y\u00fcr\u00fctt\u00fc\u011f\u00fc bir \u00e7al\u0131\u015fman\u0131n sonucunda ise robotlar\u0131n, \u00e7ocuklara \u00e7ok benzer bi\u00e7imde \u00f6\u011frenebilecekleri ortaya koyuldu. Bir veri y\u0131\u011f\u0131n\u0131n\u0131 taray\u0131p ke\u015ffederek, bir insan\u0131n nas\u0131l yapt\u0131\u011f\u0131na bakarak ve kendisinin en rahat nas\u0131l yapabilece\u011fini belirleyerek \u00f6\u011frenme s\u00fcrecine girebilirler. \u201cBu \u00e7al\u0131\u015fmay\u0131, t\u0131pk\u0131 \u00e7ocuklar\u0131n yeti\u015fkinlerden bir\u015feyler \u00f6\u011freni\u015fi gibi insanlardan yeni \u015feyler \u00f6\u011frenebilen robotlar\u0131n yap\u0131land\u0131r\u0131lmas\u0131 y\u00f6n\u00fcnde at\u0131lm\u0131\u015f bir ad\u0131m olarak g\u00f6rebiliriz,\u201d diyor ekipten Prof. Rajesh Rao. \u201cE\u011fer bilgisayar programlama hakk\u0131nda hi\u00e7bir \u015fey bilmeyen insanlar\u0131n robotlara bir\u015feyler \u00f6\u011fretebilmesini istiyorsan\u0131z, bunun yolu g\u00f6stermekten ge\u00e7er. Robota bula\u015f\u0131klar\u0131 nas\u0131l y\u0131kayaca\u011f\u0131n\u0131, giysileri nas\u0131l katlayaca\u011f\u0131n\u0131, ev i\u015flerini nas\u0131l yapaca\u011f\u0131n\u0131 g\u00f6stermek gerekir. Ama bunu ba\u015farabilmek i\u00e7in de robotun o eylemleri anlayabilmesi ve kendi kendine yapabilmesi gerekir,\u201d diye ekliyor Rao. \u00c7ocuk geli\u015fim ara\u015ft\u0131rmalar\u0131n\u0131 makine \u00f6\u011frenimi ile harmanlayan \u00e7al\u0131\u015fman\u0131n ayr\u0131nt\u0131lar\u0131 PLOS ONE dergisinin Kas\u0131m say\u0131s\u0131nda yay\u0131mlanan bir makale ile payla\u015f\u0131ld\u0131. Makalede, ekibin geli\u015ftirdi\u011fi yeni bir olas\u0131l\u0131ksal model sunuluyor. Modelin amac\u0131 robotikteki temel problemlerden biri olan bu zorlu\u011fa \u00e7\u00f6z\u00fcm bulmak; yani insanlar\u0131 izleyerek ve taklit ederek \u00f6\u011frenebilen bir robot yapmak. Robotik\u00e7iler, ara\u015ft\u0131rmalar\u0131n\u0131 psikoloji profes\u00f6r\u00fc Andrew Meltzoff ile ortakla\u015fa y\u00fcr\u00fctm\u00fc\u015f. Meltzoff\u2019un, 18 ayl\u0131k kadar k\u00fc\u00e7\u00fck \u00e7ocuklar\u0131n, bir yeti\u015fkinin eyleminin amac\u0131n\u0131 anlayarak, o amaca kendi ba\u015flar\u0131na ula\u015fmalar\u0131n\u0131 sa\u011flayacak farkl\u0131 yollar geli\u015ftirebileceklerini g\u00f6steren bir \u00e7al\u0131\u015fmas\u0131 bulunuyor. \u00d6rneklerden birinde \u00e7ocuk, bir yeti\u015fkinin \u00e7an bi\u00e7imli bir oyunca\u011f\u0131n par\u00e7alar\u0131n\u0131 ay\u0131rmaya \u00e7al\u0131\u015ft\u0131\u011f\u0131n\u0131 g\u00f6r\u00fcyor. Yeti\u015fkin bunu ba\u015faram\u0131yor, \u00e7\u00fcnk\u00fc par\u00e7alar birbirine \u00e7ok s\u0131k\u0131 ge\u00e7mi\u015f ve elleri kay\u0131yor. \u00c7ocuk dikkatlice izliyor ve alternatif metodlar kullanmaya karar veriyor. O minicik parmaklar\u0131n\u0131 oyunca\u011f\u0131n u\u00e7lar\u0131na doluyor ve g\u00fc\u00e7l\u00fc bir \u015fekilde bir anda as\u0131l\u0131yor. Yani yeti\u015fkinin yapmaya \u00e7al\u0131\u015ft\u0131\u011f\u0131, ama elleri kayd\u0131\u011f\u0131 i\u00e7in yapamad\u0131\u011f\u0131n\u0131 yap\u0131yor. \u00c7ocuklar, niyet okuma becerisini k\u0131smen onlar\u0131n fizik yasalar\u0131n\u0131n fark\u0131na varmalar\u0131n\u0131 sa\u011flayan kendi ke\u015fifleri yoluyla kazan\u0131rlar. Sonu\u00e7 olarak ba\u015fkalar\u0131ndan \u00f6\u011frenebilirler ve ba\u015fkalar\u0131n\u0131n niyetlerine ili\u015fkin yorum yapabilirler. Meltzoff ayr\u0131ca bebeklerin o denli \u00e7abuk \u00f6\u011freniyor olma nedenlerinin \u00e7ok oyuncu olmalar\u0131 oldu\u011funu d\u00fc\u015f\u00fcn\u00fcyor. \u201cBebekler \u00f6ylesine oynuyorlarm\u0131\u015f gibi g\u00f6r\u00fcnebilir, ama onlar\u0131n gelecekte \u00f6\u011frenecekleri i\u00e7in bu \u00e7ok \u00f6nemli. Yeni bir oyuncakla nas\u0131l oynanaca\u011f\u0131n\u0131 anlamaya \u00e7al\u0131\u015f\u0131rken, di\u011fer oyuncaklarla oynarken edindi\u011fi bilgiyi kullan\u0131yorlar. Oyun esnas\u0131nda kendi eylemlerinin fiziksel d\u00fcnya \u00fczerinde yaratt\u0131\u011f\u0131 etkinin zihinsel modelini \u00f6\u011freniyorlar. Bir kez bu modele sahip olursan\u0131z, basit problemleri \u00e7\u00f6zmeye ba\u015flayabilir ve ba\u015fkalar\u0131n\u0131n niyetlerine ili\u015fkin \u00f6ng\u00f6r\u00fcler yapabilirsiniz,\u201d diyor. Rao\u2019nun ekibi bebekler \u00fczerinde yapt\u0131klar\u0131 bu \u00e7al\u0131\u015fmay\u0131, bir robotun kendi eylemlerinin nas\u0131l sonu\u00e7lar do\u011furaca\u011f\u0131n\u0131 ke\u015ffetmesine izin verecek makine \u00f6\u011frenimi algoritmalar\u0131 geli\u015ftirmek i\u00e7in kullan\u0131yor. Ard\u0131ndan bu \u00f6\u011frenilmi\u015f olas\u0131l\u0131ksal modeli, bir insan\u0131n ne yapmak istedi\u011fini \u00e7\u0131karsamak ve g\u00f6revi tamamlamak ve e\u011fer kendi ba\u015f\u0131na tamamlayabilmesi kesin de\u011filse yard\u0131m istemek i\u00e7in kullan\u0131lacak. Ara\u015ft\u0131rmac\u0131lar, robotik modellerini iki farkl\u0131 senaryo ile s\u0131nam\u0131\u015f. Biri, robotun insan\u0131n bak\u0131\u015flar\u0131n\u0131 izleyerek \u00f6\u011frendi\u011fi bir bilgisayar sim\u00fclasyonu deneyi; di\u011fer deney de ger\u00e7ek bir robotun insan davran\u0131\u015flar\u0131n\u0131 taklit ederek oyuncak yiyecekleri bir masan\u0131n \u00fczerinde gezdirmesi ile ilgili. Bak\u0131\u015f deneyinde robot kendi kafa hareketlerinin bir modelini \u00f6\u011freniyor ve insan\u0131n kafas\u0131n\u0131n da ayn\u0131 kurallara g\u00f6re i\u015fledi\u011fini varsay\u0131yor. Robot, insan odan\u0131n de\u011fi\u015fik yerlerinde g\u00f6z gezdirirken, insan kafas\u0131n\u0131n hareketlerinin ba\u015flang\u0131\u00e7 ve biti\u015f noktalar\u0131n\u0131 izliyor. Bu bilgiyi kullanarak, insan\u0131n nereye bakmakta oldu\u011funu anl\u0131yor. Ard\u0131ndan kafa hareketlerine ili\u015fkin \u00f6\u011frendi\u011fi modeli, insanla ayn\u0131 konumda sabitlemek i\u00e7in kullan\u0131yor. Ekip ayr\u0131ca Meltzoff\u2019un, bebeklerin g\u00f6rsel engeller ve g\u00f6z ba\u011f\u0131 olan yeti\u015fkinlerin nereye bakt\u0131klar\u0131 ile ilgilenmediklerini, \u00e7\u00fcnk\u00fc onlar\u0131n asl\u0131nda g\u00f6remediklerini anlad\u0131klar\u0131n\u0131 g\u00f6steren bir testini de yeniden tasarlam\u0131\u015f. Robota, g\u00f6zleri ba\u011fl\u0131 olman\u0131n sonu\u00e7lar\u0131n\u0131 bir kez \u00f6\u011frettiklerinde, robot insan\u0131n kafa hareketlerini izlemeyi b\u0131rakm\u0131\u015f. \u201cBebekler kendi deneyimlerine dayanarak \u00f6tekilerin davran\u0131\u015flar\u0131n\u0131 yorumlar; bizim robotumuzun yapt\u0131\u011f\u0131 da bu,\u201d diyor Meltzoff. \u0130kinci deneyde ekip bir robotun farkl\u0131 nesneleri bir masada al\u0131p b\u0131rakmas\u0131na izin vermi\u015f. Robot bu modeli kullanarak, nesneleri masada gezdiren veya a\u015fa\u011f\u0131 atan bir insan\u0131 taklit etmi\u015f. Her seferinde insan\u0131n eylemlerini birebir taklit etmek yerine, robot bazen ayn\u0131 sonuca ula\u015ft\u0131racak farkl\u0131 yollar kullanm\u0131\u015f. \u201cE\u011fer insan bir nesneyi yeni bir konuma iterse, robot i\u00e7in itmek yerine kald\u0131r\u0131p koymak o nesneyi oraya g\u00f6t\u00fcrmek i\u00e7in daha kolay ve g\u00fcvenli bir yol olabilir. Ama bunun i\u00e7in amac\u0131n ne oldu\u011funun bilinmesi gerekir ki, \u00e7al\u0131\u015fmam\u0131z\u0131n ele ald\u0131\u011f\u0131 zor robotik problemi de i\u015fte bu,\u201d diyor ba\u015fyazar Michael Jae-Yoon Chung.  Robotik masa \u00fcst\u00fc d\u00fczenleme g\u00f6revi d\u00fczene\u011fi. (a) Robot \u00e7al\u0131\u015fma alan\u0131n\u0131n sol taraf\u0131nda bulunuyor ve Kinect (hareket alg\u0131lay\u0131c\u0131) robotun g\u00f6r\u00fc\u015f a\u00e7\u0131s\u0131ndan bak\u0131yor. \u00d6nceden tan\u0131mlanm\u0131\u015f \u00fc\u00e7 farkl\u0131 alan var: Sol, sa\u011f ve masa d\u0131\u015f\u0131. (b) Masan\u0131n \u00fcst\u00fcndeki nesneler. Robot, kendi geometrisi i\u00e7in en uygun hareketin ne oldu\u011funu se\u00e7erek, insan\u0131n hareketinin amac\u0131n\u0131 saptay\u0131p, kendine uygun yolla ayn\u0131s\u0131n\u0131 yap\u0131yor. Telif: University of Washington", "tags": ["\u00e7ocuklar (pedagoji & pediatri)", "makine \u00f6\u011frenimi", "robotlar"]},
{"source": "bilimfili.com", "url": "https://bilimfili.com/yapay-zekalarin-yeni-meslegi-yazarlik/", "category": "teknoloji", "date": "30 Mart 2016", "title": "Yapay Zek\u00e2lar\u0131n Yeni Mesle\u011fi: Yazarl\u0131k", "content": "Bilgisayarlar\u0131n ve robotlar\u0131n yava\u015f yava\u015f meslekleri ele ge\u00e7irmeye ba\u015flad\u0131klar\u0131 art\u0131k s\u0131r de\u011fil. Robotlar\u0131n ve yapay zek\u00e2n\u0131n d\u00e2hil oldu\u011fu mesleklerin listesine \u2018\u2019yazarl\u0131k\u2019\u2019 da yak\u0131n zaman i\u00e7erisinde eklenecek gibi g\u00f6r\u00fcn\u00fcyor. \u00c7\u00fcnk\u00fc bir yapay zek\u00e2 taraf\u0131ndan yaz\u0131lan k\u0131sa hik\u00e2ye, Japonya\u2019da d\u00fczenlenen bir hik\u00e2ye yar\u0131\u015fmas\u0131nda bir acemi i\u00e7in hi\u00e7 de k\u00f6t\u00fc say\u0131lmayacak bir sonu\u00e7 elde etti. Hik\u00e2yesi yar\u0131\u015fmaya kat\u0131lan bu yapay zek\u00e2n\u0131n, \u015fimdilik kendi kendine yarataca\u011f\u0131 benzersiz hik\u00e2yeyi d\u00fc\u015f\u00fcn\u00fcp de\u011ferlendirecek kadar bir fark\u0131ndal\u0131\u011f\u0131 yok. \u00a0Bu sebeple yapay zek\u00e2n\u0131n k\u0131sa roman\u0131n\u0131 yazmas\u0131na Japonya\u2019da bulunan Future University\u2019den ara\u015ft\u0131rmac\u0131lar yard\u0131mc\u0131 oldular. Bilim insanlar\u0131, yapay zek\u00e2 taraf\u0131ndan kullan\u0131lmas\u0131n\u0131 istedikleri kelime ve yap\u0131lar\u0131 belirlediler. Ayr\u0131ca, hik\u00e2yeyle ilgili de genel bir \u00e7er\u00e7eve olu\u015fturdular. \u015eu ana kadarki okudu\u011funuz k\u0131s\u0131mdan, her \u015feyi bilim insanlar\u0131 yapm\u0131\u015f oldu\u011fu izlenimine kap\u0131lm\u0131\u015f olabilirsiniz. Fakat genel hatlar\u0131 belirlenen bir hik\u00e2yeyi insanlardan ve hatta yazarlardan ay\u0131rt edilemeyecek kadar do\u011fru ve tutarl\u0131 tamamlamay\u0131 ba\u015farmak, yak\u0131n zaman i\u00e7erisinde yapay zek\u00e2lar taraf\u0131ndan yaz\u0131lm\u0131\u015f romanlar\u0131n kitap\u00e7\u0131larda yerini alabilece\u011fi \u00e7\u0131kar\u0131m\u0131n\u0131 kolayl\u0131kla yapmam\u0131z\u0131 sa\u011fl\u0131yor. Yar\u0131\u015fmada ba\u015fka yapay zek\u00e2 yazarlar\u0131n yaz\u0131lar\u0131 da yer al\u0131yor. Yakla\u015f\u0131k 1450 yaz\u0131n\u0131n kabul edildi\u011fi yar\u0131\u015fmada bu sene 11 yapay zek\u00e2 yaz\u0131s\u0131 yar\u0131\u015f\u0131yor. \u00a0Yap\u0131lan bu yar\u0131\u015fmaya, yapay zeka ve insan kat\u0131l\u0131mc\u0131lar\u0131n dahil edilmesi yar\u0131\u015fmay\u0131 olduk\u00e7a \u00f6zel k\u0131lan bir etmen. Fakat yar\u0131\u015fmaya kat\u0131lan yaz\u0131lar\u0131 de\u011ferlendirip puanland\u0131ran ki\u015filerin, \u00a0hangi yaz\u0131n\u0131n insan hangi yaz\u0131n\u0131n bilgisayar program\u0131 taraf\u0131ndan yaz\u0131ld\u0131\u011f\u0131ndan haberleri yok. Bilim kurgu yazar\u0131 Satoshi Hase\u2019nin belirtti\u011fine g\u00f6re; yapay zek\u00e2, yazd\u0131\u011f\u0131 yaz\u0131y\u0131 olduk\u00e7a iyi yap\u0131land\u0131rm\u0131\u015f. Fakat karakter tan\u0131mlamalar\u0131nda birtak\u0131m problemler var. Bu problemlerin de yak\u0131n gelecekte \u00e7\u00f6z\u00fclmesi bekleniyor. Yarat\u0131c\u0131l\u0131\u011f\u0131 bir bilgisayar\u0131n i\u00e7erisine s\u0131k\u0131\u015ft\u0131rmak olduk\u00e7a b\u00fcy\u00fck bir sorun. Fakat yapay zek\u00e2 \u00e7al\u0131\u015fmalar\u0131 artt\u0131k\u00e7a, bu sorunun da \u00fcstesinden gelinebilece\u011fini \u00f6ng\u00f6rmek \u00e7ok da zor de\u011fil. Ayr\u0131ca baz\u0131 bilgisayar yaz\u0131l\u0131mlar\u0131 h\u00e2lihaz\u0131rda, internette okudu\u011fumuz baz\u0131 finans ve spor haberlerini \u00f6nceden belirlenmi\u015f kal\u0131plar \u00fczerinden haz\u0131rl\u0131yorlar. Belirli bir kal\u0131p ve konu \u00fczerinde konu\u015fma yapacak ki\u015filerin konu\u015fma metinlerinin de yak\u0131n zaman i\u00e7erisinde yapay zek\u00e2lar taraf\u0131ndan haz\u0131rlanaca\u011f\u0131 d\u00fc\u015f\u00fcn\u00fcl\u00fcyor. \u00c7\u00fcnk\u00fc g\u00fcn\u00fcm\u00fczde geli\u015ftirilen yapay zek\u00e2lar h\u00e2lihaz\u0131rda kullan\u0131lm\u0131\u015f olan b\u00fct\u00fcn konu\u015fmalar\u0131 analiz edip belirli bir tema \u00fczerine kendi varyasyonlar\u0131n\u0131 olu\u015fturabilecek kadar zekiler.", "tags": ["hayalg\u00fcc\u00fc", "robotlar", "yapay zeka", "yarat\u0131c\u0131l\u0131k"]},
{"source": "bilimfili.com", "url": "https://bilimfili.com/5d-bellekler-veri-kaybina-son-veriyor/", "category": "teknoloji", "date": "18 \u015eubat 2016", "title": "5D Bellekler Veri Kayb\u0131na Son Veriyor", "content": "Southampton \u00dcniveristesi\u2019nde bulunan Optoelektronik Ara\u015ft\u0131rma Merkezi\u2019nden bilimciler, milyarlarca y\u0131l boyunca bozulmadan kalabilecek bir dijital veri depolama y\u00f6ntemi geli\u015ftirdi. Ara\u015ft\u0131rmac\u0131lar nano-yap\u0131l\u0131 (nano \u00f6l\u00e7ekte tasarlanm\u0131\u015f yap\u0131lar i\u00e7eren) cam kullanarak, be\u015f boyutlu (5D) dijital verinin kay\u0131t ve \u00e7a\u011f\u0131rma s\u00fcre\u00e7lerinin femtosaniyelik lazer yaz\u0131m ile ger\u00e7ekle\u015ftirilmesini sa\u011flad\u0131. S\u00fcpermen filmlerinde kullan\u0131lan \u201cbellek kristalleri\u201dne benzetilen bu cam belle\u011fe \u201cs\u00fcpermen bellek kristali\u201d ad\u0131n\u0131 takanlar da var. 5D belleklerde enformasyon kodlamas\u0131 be\u015f boyutta yap\u0131l\u0131yor: Nanoyap\u0131lar\u0131n \u00fc\u00e7 boyuttaki konumlar\u0131na ek olarak, b\u00fcy\u00fckl\u00fck ve y\u00f6nelim kullan\u0131l\u0131yor. Yeni geli\u015ftirilen belle\u011fin emsalsiz \u00f6zelliklerinin aras\u0131nda 360 TB\u2019l\u0131k veri kapasitesi, 1000\u00b0C\u2019ye kadar termal dengesini koruyabilmesi ve oda s\u0131cakl\u0131\u011f\u0131nda neredeyse s\u0131n\u0131rs\u0131z \u00f6mre sahip olmas\u0131 bulunuyor. 190\u00b0C s\u0131cakl\u0131kta 13.8 milyar y\u0131l, yani evrenin ya\u015f\u0131 kadar bozulmadan kalabilece\u011fi \u00f6ng\u00f6r\u00fclen bellek, ebedi veri ar\u015fivlemede yeni bir \u00e7a\u011f\u0131n ba\u015flang\u0131c\u0131n\u0131 haber veriyor. Son derece dengeli ve g\u00fcvenli bir ta\u015f\u0131nabilirlik bellek t\u00fcr\u00fc sa\u011flayan bu y\u00f6ntem, m\u00fcze ve k\u00fct\u00fcphane gibi b\u00fcy\u00fck ar\u015fivleri olan kurumlar i\u00e7in \u00e7ok kullan\u0131\u015fl\u0131 olacak ku\u015fkusuz. \u00a0 Teknoloji ilk olarak 2013 y\u0131l\u0131nda 300 kb\u2019l\u0131k bir metin dosyas\u0131n\u0131n dijital kopyas\u0131n\u0131n 5D olarak ba\u015far\u0131l\u0131 bir \u015fekilde kaydedilmesiyle, deneysel olarak sergilenmi\u015fti. \u015eimdi de insanl\u0131k tarihinin \u00f6nemli belgeleri ayn\u0131 y\u00f6ntemle kay\u0131t alt\u0131na al\u0131nd\u0131. 5D belleklere kodlanan yap\u0131tlar aras\u0131nda \u0130nsan Haklar\u0131 Evrensel Beyannamesi, Newton\u2019un Optik adl\u0131 eseri, Magna Carta ve King James \u0130ncili de bulunuyor. Belgeler a\u015f\u0131r\u0131 k\u0131sa ve yo\u011fun \u0131\u015f\u0131k at\u0131mlar\u0131 \u00fcreten ultra-h\u0131zl\u0131 lazer kullan\u0131larak kaydedildi. Veriler belle\u011fe yaz\u0131l\u0131rken, birbirlerinden be\u015f mikrometre (metrenin milyonda biri) kadar ayr\u0131k bulunan \u00fc\u00e7 adet nano-yap\u0131l\u0131 nokta katman\u0131 kullan\u0131ld\u0131. Kendi kendini d\u00fczenleyebilen nano-yap\u0131lar \u0131\u015f\u0131\u011f\u0131n camdan ge\u00e7i\u015f yolunu de\u011fi\u015ftirerek, \u0131\u015f\u0131\u011f\u0131n polarizasyonu (kutuplanmas\u0131) \u00fczerinde de\u011fi\u015fiklik yap\u0131yor ve daha sonra g\u00fcne\u015f g\u00f6zl\u00fcklerindekine benzer bir kutuplay\u0131c\u0131 ve optik mikroskop ile veriler okunabiliyor. \u00a0 Kaynak: Southampton \u00dcniversitesi, \u201cEternal 5D data storage could record the history of humankind\u201d\n < http://www.orc.soton.ac.uk/962.html >", "tags": ["bilgisayar bilimleri", "lazer", "optoelektronik"]},
{"source": "bilimfili.com", "url": "https://bilimfili.com/yasayan-ilk-superbilgisayar-gelistirildi/", "category": "teknoloji", "date": "4 Mart 2016", "title": "\u0130lk Ya\u015fayan S\u00fcperbilgisayar Geli\u015ftirildi", "content": "Al\u0131\u015f\u0131ld\u0131k s\u00fcperbilgisayarlar ger\u00e7ekten hayranl\u0131k uyand\u0131r\u0131yor. Ak\u0131llara durgunluk verecek denli karma\u015f\u0131k hesaplamalar\u0131 nispeten k\u0131sa s\u00fcrede ger\u00e7ekle\u015ftirebiliyorlar; fakat \u00e7ok pahal\u0131lar, \u00e7ok fazla g\u00fc\u00e7 t\u00fcketiyorlar, \u00e7al\u0131\u015f\u0131rken a\u015f\u0131r\u0131 derecede \u0131s\u0131n\u0131yorlar ve \u00e7o\u011fu zaman evinizden daha b\u00fcy\u00fck boyutlarda oluyorlar. Bu dezavantajlardan varolan teknolojik yakla\u015f\u0131mla kurtulmak da m\u00fcmk\u00fcn de\u011fil. Acaba g\u00fcn\u00fcm\u00fcz\u00fcn elektriksel devrelere dayal\u0131 teknolojisinden t\u00fcm\u00fcyle farkl\u0131 bir hesaplama yakla\u015f\u0131m\u0131 olabilir mi? \u0130\u015fte yeni biyolojik s\u00fcperbilgisayar modelinin ard\u0131nda yatan d\u00fc\u015f\u00fcnce buydu. Uluslararas\u0131 bir bilim ekibi taraf\u0131ndan ger\u00e7e\u011fe d\u00f6n\u00fc\u015ft\u00fcr\u00fclen bu fikir, d\u00fcnyan\u0131n ilk nefes alan s\u00fcperbilgisayar\u0131n\u0131n do\u011fmas\u0131n\u0131 sa\u011flad\u0131. Biyolojik s\u00fcperbilgisayar bizimle ayn\u0131 enerji kaynaklar\u0131n\u0131 kullan\u0131yor. Ya\u015fayan bir mikro\u00e7ipin etraf\u0131nda enformasyon iletimi yapmak i\u00e7in elektronlar\u0131n yerine proteinleri kullan\u0131yor. Ara\u015ft\u0131rmac\u0131lar\u0131n tasarlad\u0131\u011f\u0131 \u00e7ip minicik; sadece 1,5 santimetre karelik bir y\u00fcz\u00f6l\u00e7\u00fcm\u00fcne sahip. Ama yak\u0131ndan bakt\u0131\u011f\u0131n\u0131zda, \u00fczerinde kalabal\u0131k bir \u015fehri and\u0131ran yollar oldu\u011funu g\u00f6rebilirsiniz. Protein zincirleri bu k\u00fc\u00e7\u00fck metropol\u00fcn caddeleri boyunca; yani devreye eklemlenmi\u015f \u00e7ok \u00e7ok ince kanallarda ilerliyorlar. \u201c\u00c7ok k\u00fc\u00e7\u00fck bir alanda, \u00e7ok karma\u015f\u0131k bir a\u011f yaratmay\u0131 ba\u015fard\u0131k,\u201d \u015feklinde a\u00e7\u0131kl\u0131yor Kanada McGill \u00dcniversitesi\u2019nden biyom\u00fchendis Dan Nicolau Sr. Normal bir mikro\u00e7ipte elektronlar\u0131n yapt\u0131\u011f\u0131 i\u015fi, biyolojik bilgisayarda protein zincirleri yerine getiriyor. T\u00fcm canl\u0131 organizmalarda h\u00fccre d\u00fczeyinde enerji aktar\u0131m\u0131ndan sorumlu olan ATP (adenozin trifosfat) kimyasal\u0131, biyolojik s\u00fcperbilgisayar\u0131n proteinlerine de g\u00fc\u00e7 sa\u011fl\u0131yor. Ya\u015fayan bilgisayar devrinin ba\u015flamas\u0131na hen\u00fcz \u00e7ok var. Ama ara\u015ft\u0131rmac\u0131lar\u0131n dedi\u011fine g\u00f6re boyutlar\u0131n\u0131n k\u00fc\u00e7\u00fckl\u00fc\u011f\u00fc, son derece verimli olmalar\u0131 ve \u00e7al\u0131\u015f\u0131rken \u00e7ok az \u0131s\u0131 yaymalar\u0131 dolay\u0131s\u0131yla, g\u00fcn\u00fcn birinde paralel hesaplama yapabilen (ayn\u0131 anda say\u0131s\u0131z hesaplamay\u0131 ger\u00e7ekle\u015ftirebilen) yeni nesil s\u00fcperbilgisayarlar\u0131n \u00fcretilmesini sa\u011flayabilirler. Proceedings of the National Academy of Sciences\u00a0 dergisinde yay\u0131mlanan makalelerinde, ara\u015ft\u0131rmac\u0131lar biyobilgisayar\u0131 bir matematiksel problemle s\u0131nad\u0131klar\u0131n\u0131 belirtiyor. \u00c7ipin i\u00e7inde bulunan biyolojik ajanlar\u0131n, devre i\u00e7inden y\u00f6netilen hareketleri sayesinde hesaplamay\u0131 ger\u00e7ekle\u015ftirdi\u011fini ifade ediyorlar. Bu da modelin \u00e7al\u0131\u015ft\u0131\u011f\u0131n\u0131 ve ya\u015fayan bilgisayarlar\u0131n ileride s\u00fcperbilgisayarlar\u0131n \u00f6nemli bir par\u00e7as\u0131 olaca\u011f\u0131n\u0131 ortaya koyuyor. Hatta belki bildik silikon makinelerle bile kayna\u015ft\u0131r\u0131labilirler. Dan Nicolau Sr. \u015f\u00f6yle de\u011ferlendiriyor: \u201cProblemlerden birini bu model ile ba\u015far\u0131l\u0131 bir \u015fekilde \u00e7\u00f6zebildi\u011fimizi g\u00f6rd\u00fck. Bunu pek \u00e7ok ba\u015fkalar\u0131 izleyecektir. \u00d6rne\u011fin, farkl\u0131 biyolojik ajanlar deneyece\u011fiz. Tam anlam\u0131yla \u00e7al\u0131\u015fabilir durumda bir biyos\u00fcperbilgisayar\u0131 ne zaman g\u00f6rebilece\u011fimizi s\u00f6ylemek ise g\u00fc\u00e7. Belki elimizdeki cihaz\u0131 normal bir bilgisayar ile birle\u015ftirip, hibrit bir makine ile karma\u015f\u0131k problemleri \u00e7\u00f6zmeyi deneyerek ilerleyebiliriz. Ara\u015ft\u0131rmam\u0131z\u0131 ilerletmek i\u00e7in pek \u00e7ok farkl\u0131 y\u00f6ntem denemekteyiz.\u201d Kaynaklar: \u0130lgili Makale: PNAS, \u201cParallel computation with molecular-motor-propelled agents in nanofabricated networks\u201c\n < http://www.pnas.org/content/early/2016/02/17/1510825113 >", "tags": ["bilgisayar bilimleri", "biyoteknoloji"]},
{"source": "bilimfili.com", "url": "https://bilimfili.com/yapay-agaclar-sayesinde-kucuk-titresimlerden-elektrik-uretmek-mumkun-olabilir/", "category": "teknoloji", "date": "6 Mart 2016", "title": "Yapay A\u011fa\u00e7lar Sayesinde K\u00fc\u00e7\u00fck Titre\u015fimlerden Elektrik \u00dcretmek M\u00fcmk\u00fcn Olabilir", "content": "Amerika\u2019da ara\u015ft\u0131rmac\u0131lar yeni bir r\u00fczg\u00e2r enerjisi formu geli\u015ftirdiklerini duyurdular. Bu yeni sistemde; k\u00fc\u00e7\u00fck, yapay, mekanik a\u011fa\u00e7lar \u00fczerinde r\u00fczgar\u0131n meydana getirdi\u011fi titre\u015fimlerden enerji \u00fcretilmesi m\u00fcmk\u00fcn olabilir. Bu yeni enerji formu, geli\u015ftirilecek cihaz \u00fczerine uygulanan rastgele kuvvetleri elektri\u011fe d\u00f6n\u00fc\u015ft\u00fcr\u00fcp enerji \u00fcretebilme\u00a0fikrine\u00a0dayan\u0131yor. Ara\u015ft\u0131rmac\u0131lar\u0131n bulgular\u0131na g\u00f6re de, elektromekanik malzemelerden yap\u0131lm\u0131\u015f a\u011fa\u00e7 benzeri yap\u0131lar bu g\u00f6rev i\u00e7in m\u00fckemmeller. Ohio State University\u2019den projenin ba\u015f\u0131ndaki Ryan Harne: Binalar r\u00fczgarla beraber \u00e7ok az e\u011filirler, k\u00f6pr\u00fcler \u00fczerinden ara\u00e7lar ge\u00e7ti\u011finde sal\u0131n\u0131m yaparlar ve otomobil s\u00fcspansiyonlar\u0131 da yollardaki bozukluklardan ge\u00e7erken kuvveti emerler. Asl\u0131nda bahsetti\u011fimiz b\u00fct\u00fcn bu hareketlerle ili\u015fkili olduk\u00e7a y\u00fcksek miktarlarda kinetik enerji vard\u0131r. Amac\u0131m\u0131z benzer \u015fekilde enerjiyi kazanmak ve d\u00f6n\u00fc\u015ft\u00fcrmek. Harne ve ara\u015ft\u0131rma tak\u0131m\u0131, r\u00fczgarlardan elde edilebilecek s\u00fcrekli olmayan sal\u0131n\u0131mlardan elektrik \u00fcretmeyi m\u00fcmk\u00fcn k\u0131labilecek sistem \u00fczerinde \u00e7al\u0131\u015fmalar yaparken matematiksel model kulland\u0131lar. \u2018Internal resonance\u2019 olarak bilinen bir s\u00fcreci kullanan bilim insanlar\u0131n\u0131n bulgular\u0131na g\u00f6re; yapay, elektromanyetik bir a\u011fa\u00e7 \u00fczerindeki yaprak benzeri yap\u0131lar\u0131n y\u00fcksek genlikte ve devaml\u0131 d\u00fc\u015f\u00fck frekanstaki titre\u015fimleri bu sistem i\u00e7in olduk\u00e7a uygun. Hipotezlerini test etmek i\u00e7in bilim insanlar\u0131 k\u00fc\u00e7\u00fck, a\u011fa\u00e7 benzeri bir cihaz da geli\u015ftirdiler. Yap\u0131lan deneylerde a\u011fa\u00e7 \u00fczerindeki titre\u015fimler g\u00f6zle g\u00f6r\u00fclemeyecek seviyede k\u00fc\u00e7\u00fck\u00a0olsa dahi az\u00a0miktarlarda elektrik \u00fcretilebildi\u011fi g\u00f6zlemlendi. Bu k\u00fc\u00e7\u00fck cihaz\u0131n \u00fcretti\u011fi elektrik miktar\u0131 da, \u00fczerine uygulanan kuvvetle do\u011fru orant\u0131l\u0131 bir art\u0131\u015f g\u00f6steriyordu. Hatta simulasyonlara y\u00fcksek miktarlarda g\u00fcr\u00fclt\u00fc eklendi\u011finde bile, a\u011fa\u00e7 hala g\u00fc\u00e7l\u00fc ve g\u00fcvenilir \u00e7\u0131k\u0131\u015f gerilimi \u00fcretiyordu. Bulgular\u0131 \u00a0Journal of Sound and Vibration \u2018da yay\u0131mlanan ara\u015ft\u0131rman\u0131n bundan sonraki a\u015famas\u0131nda geli\u015ftirilen sistemin yenilenebilir enerji kayna\u011f\u0131 olarak kullan\u0131lmas\u0131 ara\u015ft\u0131r\u0131lacak. \u0130lk a\u015fama olarak da ara\u015ft\u0131rmac\u0131lar bu teknolojiyi yollar ve k\u00f6pr\u00fcler gibi yap\u0131lar\u0131 g\u00f6zlemleyen sens\u00f6rlere g\u00fc\u00e7 sa\u011flamak i\u00e7in kullanacaklar. Bu sistemin daha da verimli hale getirilmesi ile, devasa boyutlardaki r\u00fczgar enerjisi santrallerinin yerini daha k\u00fc\u00e7\u00fck a\u011fa\u00e7 benzeri sistemler alabilir. Kaynak: Ohio State University,\u00a0Turning good vibrations into energy, Retrieved from https://news.osu.edu/news/2016/02/01/shaketree/ \u0130lgili Makale:\u00a0doi:10.1016/j.jsv.2015.11.017", "tags": ["enerji kaynaklar\u0131", "yenilenebilir/s\u00fcrd\u00fcr\u00fclebilir/alternatif/temiz enerji"]},
{"source": "bilimfili.com", "url": "https://bilimfili.com/yeni-cagin-simyacilari-da-makineler-oldu/", "category": "teknoloji", "date": "7 Mart 2016", "title": "Yeni \u00c7a\u011f\u0131n Simyac\u0131lar\u0131 da Makineler Oldu", "content": "Bir par\u00e7a kalay\u0131 biraz bak\u0131r\u0131n i\u00e7inde eritmek o eski metal ustas\u0131n\u0131n akl\u0131na nas\u0131l geldi bilemiyoruz, ama ortaya \u00e7\u0131kan bronz ala\u015f\u0131m\u0131 o zamana dek bilinen t\u00fcm malzemelerden daha sert ve dayan\u0131kl\u0131yd\u0131. 7000 y\u0131ll\u0131k deney s\u00fcrecinde bulunan malzemelerin \u00e7o\u011fu rastgele ke\u015ffedilmi\u015fti ve metal ustalar\u0131n\u0131n tek rehberi kimyasal sezgileri ile felsefe bilgileriydi. \u0130nsanl\u0131k tarihinin b\u00fcy\u00fck b\u00f6l\u00fcm\u00fcnde, yeni malzemelerin ke\u015ffi hakikaten de \u015fans eseri olmu\u015ftur.\u00a0Ancak 95 taneden fazla say\u0131da kararl\u0131 elementin varoldu\u011fu bir d\u00fcnyada, olas\u0131 kombinasyon say\u0131s\u0131 i\u00e7inden \u00e7\u0131k\u0131lamaz hale gelir ve deneme-yan\u0131lma y\u00f6ntemi bir yerden sonra son derece verimsiz bir yol olur. Bu nedenle, malzemebilimci Ramamurthy Rampi Ramprasad kimyasallar\u0131 rastgele kar\u0131\u015ft\u0131r\u0131p ortaya nas\u0131l bir\u015fey \u00e7\u0131kaca\u011f\u0131na bakmak yerine, malzemelerini ak\u0131ll\u0131ca bir y\u00f6ntemle tasarlamaya karar vermi\u015f. Ramprasad, hangi atomik d\u00fczenlemelerin polimer olu\u015fturaca\u011f\u0131n\u0131, iyi bir iletken olaca\u011f\u0131n\u0131 ya da yal\u0131tkan karakterde olaca\u011f\u0131n\u0131 \u00f6ng\u00f6rmek i\u00e7in makine \u00f6\u011freniminden yararlan\u0131yor. Art\u0131k makine \u00f6\u011frenimi sayesinde sistematik ara\u015ft\u0131rmalar yapmak m\u00fcmk\u00fcn olacak. Connecticut \u00dcniversitesi ara\u015ft\u0131rmac\u0131lar\u0131n\u0131n geli\u015ftirdi\u011fi y\u00f6ntem, milyonlarca kuramsal bile\u015fi\u011fi tarayarak hedeflenen malzeme \u00f6zellikleri i\u00e7in en uygun form\u00fcl\u00fc bulabiliyor. B\u00f6ylece \u00e7ok daha iyi g\u00fcne\u015f pilleri, fiberler ve bilgisayar \u00e7ipleri i\u00e7in ne gerekti\u011fi kolayca belirlenebilecek. Ramprasad ve ekibi i\u015fe, bilinen polimerleri \u00e7\u00f6z\u00fcmleyerek ba\u015flam\u0131\u015f. \u00c7ok emek ve dikkat isteyen y\u00fcksek do\u011fruluklu kuantum mekaniksel hesaplamalarla, hangi atom d\u00fczenlemelerinin nas\u0131l \u00f6zellikler ortaya \u00e7\u0131kard\u0131\u011f\u0131n\u0131 anlad\u0131ktan sonra, ekip bu atomik d\u00fczeydeki ili\u015fkileri bir dizi say\u0131 ile ifade ederek, herbir polimerin bir nevi parmak izine sahip olmu\u015f. Bunun ard\u0131ndan, istedikleri say\u0131da kuramsal polimer i\u00e7in bilgisayar taramas\u0131 yaparak, hangisinin ne gibi \u00f6zellikleri olabilece\u011fini h\u0131zla \u00f6ng\u00f6rmeyi ba\u015farm\u0131\u015flar. B\u00f6ylece belli \u00f6zelliklere sahip bir polimere gerek duyuldu\u011funda, bilgisayardan tarama isteyerek denemeye de\u011fer kuramsal polimerlerin listesini elde edebiliyorlar. Kuantum mekaniksel hesaplamalar ve makine \u00f6\u011frenimi ile yap\u0131lan \u00f6ng\u00f6r\u00fclerin, hangi kimayasallar birle\u015fti\u011finde nas\u0131l \u00f6zellikte bir maddenin ortaya \u00e7\u0131kaca\u011f\u0131na ili\u015fkin bilgisayar\u00a0 tahminlerinin gayet ba\u015far\u0131l\u0131 oldu\u011fu da yap\u0131lan deneyler sonucunda ortaya kondu. \u201cBir malzemenin dielektrik sabiti ve bant geni\u015fli\u011fine ili\u015fkin, makine \u00f6\u011freniminden yararlanarak yapt\u0131\u011f\u0131m\u0131z \u00f6ng\u00f6r\u00fclerin do\u011fruluk derecesi bizi bile \u015fa\u015f\u0131rtt\u0131,\u201d diyor Ramprasad. Polimerler \u00fczerine yapt\u0131klar\u0131 \u00e7al\u0131\u015fman\u0131n sonu\u00e7lar\u0131n\u0131 ge\u00e7ti\u011fimiz haftalarda Scientific Reports dergisinde yay\u0131mlanan bir makale ile payla\u015fan ekip, ayr\u0131ca makine \u00f6\u011frenimine ili\u015fkin elde ettikleri bulgular\u0131 da Chemistry of Materials dergisinde \u00f6zetledi. Yan\u0131s\u0131ra, Ramprasad\u2019\u0131n ekibi de\u011ferlendirdikleri polimerlerin listesini internet \u00fczerinde Khazana ad\u0131n\u0131 verdikleri bir sayfada biriktiriyorlar. \u00a0 Kaynak: EurekAlert, \u201cBuilding a better mouse trap, from the atoms up\u201d\n < http://www.eurekalert.org/pub_releases/2016-03/uoc-bab030416.php > \u0130lgili Makaleler:", "tags": ["bilgisayar bilimleri", "makine \u00f6\u011frenimi", "malzeme bilimi"]},
{"source": "bilimfili.com", "url": "https://bilimfili.com/go-oyununda-da-insan-makineye-yenildi/", "category": "teknoloji", "date": "31 Mart 2016", "title": "Go Oyununda da \u0130nsan Makineye Yenildi", "content": "\u015eibumi adl\u0131 ilgin\u00e7 yap\u0131t\u0131nda \u201cSatran\u00e7 t\u00fcccarlar\u0131n, Go ise filozoflar\u0131n oyunudur,\u201d der Trevanian. Go, basit kurallar\u0131 olan ama \u00e7ok karma\u015f\u0131k bir oyundur. Satran\u00e7tan farkl\u0131 olarak, t\u00fcm ta\u015flar ayn\u0131 de\u011fere sahiptir ancak birbirleri aras\u0131ndaki stratejik konum oyunun yap\u0131s\u0131n\u0131 belirler. Ta\u015flar\u0131n hareket kabiliyetleri s\u0131n\u0131rl\u0131 de\u011fildir. Dolay\u0131s\u0131yla bir ta\u015f\u0131 oynayabilece\u011finiz \u00e7ok fazla yer vard\u0131r. Satran\u00e7 oyununda ilk yar\u0131m hamle i\u00e7in 20 olas\u0131l\u0131k, ikinci yar\u0131m hamle i\u00e7in yine 20 olas\u0131l\u0131k, tam hamle (bir beyaz bir siyah) i\u00e7in 400 olas\u0131l\u0131k vard\u0131r. Go oyununda ise ilk ta\u015f (siyah) i\u00e7in 361 olas\u0131l\u0131k, ikinci ta\u015f (beyaz) i\u00e7in 360 olas\u0131l\u0131k, toplam 129.960 olas\u0131l\u0131k vard\u0131r. Hamle \u00e7e\u015fitlili\u011fi o kadar \u00e7oktur ki, bir Go oyuncusunun ustala\u015fma evresi \u00f6mr\u00fcn\u00fcn sonuna kadar s\u00fcrebilir. Uluslararas\u0131 satran\u00e7 ustas\u0131 Edward Lasker\u2019\u0131n \u015f\u00f6yle bir ifadesi var: \u201cSatranc\u0131n Barok kurallar\u0131 ancak biz insanlar taraf\u0131ndan icat edilebilecekken, Go\u2019nun kurallar\u0131 o kadar nezih, organik ve kati bir \u015fekilde mant\u0131kl\u0131d\u0131r ki, e\u011fer evrenin ba\u015fka yerlerinde ak\u0131ll\u0131 ya\u015fam formlar\u0131 varsa neredeyse kesinlikle Go oynuyorlard\u0131r.\u201d Bununla beraber, Go\u2019nun sadece mant\u0131kla kavranabilecek bir oyun olmad\u0131\u011f\u0131 da hep s\u00f6ylenir. Onun karma\u015f\u0131k ve derin yap\u0131s\u0131n\u0131 anlamak i\u00e7in kuvvetli sezgiler ve \u00e7ok fazla deneyim gereklidir. Go ile bat\u0131 k\u00f6kenli oyunlar aras\u0131ndaki en belirgin fark, (satran\u00e7taki mat etme olgusu gibi) tamamen kazanma veya rakibi tamamen yok etme diye bir durumun olmamas\u0131d\u0131r. Kazanan oyuncunun di\u011fer oyuncudan fark\u0131, tahta \u00fczerindeki alan\u0131n daha b\u00fcy\u00fck b\u00f6l\u00fcm\u00fcne egemen olmas\u0131d\u0131r. Kaybeden oyuncu tamamen yok olmu\u015f de\u011fildir; sadece di\u011fer oyuncudan daha az alan kontrol etmektedir. \u0130\u015fte t\u00fcm bunlardan dolay\u0131, makine zekas\u0131n\u0131n insan anla\u011f\u0131n\u0131n gerisinde kalaca\u011f\u0131na kesin g\u00f6z\u00fcyle bak\u0131lan son kale Go oyunuydu. Hatta e\u011fer bir g\u00fcn bir yaz\u0131l\u0131m bir insan\u0131, hele de bir Go \u015fampiyonunu yenerse, bunun yapay zekan\u0131n art\u0131k ger\u00e7ekten varoldu\u011funun en a\u00e7\u0131k delili kabul edilebilece\u011finde g\u00f6r\u00fc\u015f birli\u011fine var\u0131lm\u0131\u015ft\u0131. \u0130nsan\u0131n satran\u00e7ta makineye yenik d\u00fc\u015fmesinin \u00fcst\u00fcnden neredeyse 20 y\u0131l ge\u00e7ti. 1997 y\u0131l\u0131nda DeepBlue adl\u0131 bilgisayar\u0131n satran\u00e7 \u015fampiyonu Kasparov\u2019u yenmesinin ard\u0131ndan, DeepBlue\u2019nun geli\u015ftiricileri bu galibiyette hata ve rastlant\u0131 pay\u0131 da olabilece\u011fini belirtmi\u015fti. Fakat ge\u00e7ti\u011fimiz haftalarda Google\u2019\u0131n yeni yapay zekas\u0131 AlphaGo\u2018nun 5 ma\u00e7l\u0131k turnuvada d\u00fcnyan\u0131n en usta Go oyuncular\u0131ndan Lee Sedol\u2019u 4-1 ma\u011flup etmesi \u00fczerine s\u00f6ylenecek bir \u015fey kalmad\u0131. G\u00fcney Koreli profesyonel Go oyuncusu Lee Sedol ile \u0130ngiliz Google DeepMind adl\u0131 yapay zeka firmas\u0131n\u0131n yaz\u0131l\u0131m\u0131 AlphaGo aras\u0131nda d\u00fczenlenen turnuva, 9-15 Mart 2016 tarihleri aras\u0131nda Seul\u2019de yap\u0131ld\u0131. AlphaGo\u2019nun algoritmas\u0131 makine \u00f6\u011frenimi ve a\u011fa\u00e7 arama (\u0130ng. tree search) tekniklerini birarada kullan\u0131yor. Yapt\u0131\u011f\u0131 hatalardan ders al\u0131yor ve bir daha tekrarlam\u0131yor. Ma\u00e7tan \u00f6nce kendine g\u00fcveni tam olan Sedol, yenilgi sonras\u0131nda \u00f6z\u00fcr diledi ve yenilginin ki\u015fisel olarak kendisine ait oldu\u011funu, insanl\u0131\u011fa maledilmemesi gerekti\u011fini belirtti. Bununla birlikte Sedol\u2019un turnuvaya kat\u0131l\u0131p 5 kar\u015f\u0131la\u015fmada m\u00fccadele etmesi dolay\u0131s\u0131yla 150.000 $ ve oyunlardan birini kazand\u0131\u011f\u0131 i\u00e7in de ayr\u0131ca 20.000 $ ald\u0131\u011f\u0131n\u0131 da belirtelim. AlphaGo ise\u00a0ba\u015far\u0131s\u0131ndan \u00f6t\u00fcr\u00fc, Kore Baduk Toplulu\u011fu (Go\u2019nun Korece ad\u0131 Baduk)\u00a0taraf\u0131ndan Sedol\u2019un da sahibi oldu\u011fu en y\u00fcksek Go ustal\u0131k derecesi olan 9-dan \u00fcnvan\u0131na lay\u0131k g\u00f6r\u00fcld\u00fc.", "tags": ["makine \u00f6\u011frenimi", "yapay zeka"]},
{"source": "bilimfili.com", "url": "https://bilimfili.com/flash-hafizalara-veri-depolamak-fiziksel-agirligini-artirir-mi/", "category": "teknoloji", "date": "2 Nisan 2016", "title": "Flash Belle\u011fe Veri Depolamak, Fiziksel A\u011f\u0131rl\u0131\u011f\u0131n\u0131 Art\u0131r\u0131r m\u0131?", "content": "Bilgisayarlar\u0131m\u0131zda/telefonlar\u0131m\u0131zda depolad\u0131\u011f\u0131m\u0131z 1\u2019lerden ve 0\u2019lardan olu\u015fmu\u015f foto\u011fraf, video, m\u00fczik ya da di\u011fer dijital dosyalar\u0131m\u0131z\u0131n fiziksel olarak da haf\u0131za s\u00fcr\u00fcc\u00fcs\u00fcnde bulundu\u011funu biliyoruz. Fakat acaba bu a\u011f\u0131rl\u0131k ne kadar? Depolad\u0131\u011f\u0131m\u0131z veriler ne kadar olmal\u0131 ki, cihaz\u0131m\u0131z\u0131n a\u011f\u0131rla\u015ft\u0131\u011f\u0131n\u0131 hissedebilelim? UC Berkeley\u2019den bilgisayar bilimci John D. Kubiatowicz\u2019in belirtti\u011fine g\u00f6re; \u00e7ok \u00e7ok az olmas\u0131na ra\u011fmen depo edilen verilerin de bir a\u011f\u0131rl\u0131\u011f\u0131 var. Bu a\u011f\u0131rl\u0131k her bayt i\u00e7in 1 attogram yani 1 gram\u0131n kentilyonda biri. Bilgisayarlar\u0131m\u0131z\u0131n i\u015fleyi\u015finin 1\u2019ler ve 0\u2019lardan olu\u015ftu\u011funu biliyoruz. Flash haf\u0131zalar da 1\u2019ler ve 0\u2019lar aras\u0131ndaki fark\u0131 ay\u0131rt etmek i\u00e7in hapsedilmi\u015f elektronlar\u0131 kullan\u0131rlar. Elektron say\u0131s\u0131nda bir de\u011fi\u015fiklik olmamas\u0131na ra\u011fmen, elektronlar bir kere hapsedildiklerinde ya da di\u011fer bir deyi\u015fle veri depoland\u0131\u011f\u0131nda daha y\u00fcksek enerji seviyesine ge\u00e7erler. Daha y\u00fcksek enerji seviyesine ge\u00e7tikleri i\u00e7in a\u011f\u0131rla\u015f\u0131rlar. Weber yasas\u0131na g\u00f6re; insanlar\u0131n iki nesne aras\u0131ndaki a\u011f\u0131rl\u0131k fark\u0131n\u0131 anlayabilmesi i\u00e7in nesneler aras\u0131 a\u011f\u0131rl\u0131k fark\u0131n\u0131n %5\u2019den fazla olmas\u0131 gerekir. Yeni nesil l\u00fcks telefonlardan olan iPhone 6s ise 143 gramd\u0131r. Bu y\u00fcksek fiyatl\u0131 cep telefonunun daha da a\u011f\u0131rla\u015ft\u0131\u011f\u0131n\u0131n fark edilebilmesi i\u00e7in 7 graml\u0131k veri depolamak gerekecek. 7 gram\u0131n ne kadarl\u0131k bir verinin kar\u015f\u0131l\u0131\u011f\u0131 oldu\u011funa ge\u00e7meden \u00f6nce b\u00fct\u00fcn bir interneti de\u011ferlendirelim. \u0130nternetin \u015fuan yakla\u015f\u0131k olarak 5 trilyon terabayt veri bar\u0131nd\u0131rd\u0131\u011f\u0131 d\u00fc\u015f\u00fcn\u00fcl\u00fcyor. B\u00fct\u00fcn bu verinin yaratt\u0131\u011f\u0131 fiziksel a\u011f\u0131rl\u0131k ise 1 gram\u0131n 200.000\u2019de biri. iPhone \u00f6rne\u011fine geri d\u00f6necek olursak, bu telefonun a\u011f\u0131r hissedilmesi i\u00e7in depolanmas\u0131 gereken verinin b\u00fct\u00fcn bir internetin bar\u0131nd\u0131rd\u0131\u011f\u0131 verinin milyon kat\u0131ndan daha fazla olmas\u0131 gerekir. Yani b\u00fct\u00fcn hesaplamalardan sonra, 7 gram a\u011f\u0131rl\u0131\u011f\u0131 elde etmek i\u00e7in 5.7 kentilyon terabayt veriye ihtiyac\u0131m\u0131z oldu\u011fu ortaya \u00e7\u0131k\u0131yor. Yukar\u0131daki rakamlar kabaca verilmi\u015f ve spek\u00fclatif olsalar da, yine de depolad\u0131\u011f\u0131m\u0131z veriler hakk\u0131nda genel bir fikir edinmemizi sa\u011fl\u0131yor. Bu rakamlar \u00e7ok bir anlam ifade etmediyse, insan haf\u0131zas\u0131n\u0131n tahmin edilen b\u00fcy\u00fckl\u00fc\u011f\u00fcn\u00fcn 1.25 terabayt oldu\u011fu d\u00fc\u015f\u00fcn\u00fcl\u00fcyor. Yine kaba bir hesapla 7 gram a\u011f\u0131rl\u0131\u011f\u0131n elde edilmesi i\u00e7in insan haf\u0131zas\u0131n\u0131n yakla\u015f\u0131k 4 kentilyon kat\u0131 b\u00fcy\u00fckl\u00fc\u011f\u00fcnde veriye ihtiya\u00e7 var. Kaynak:\u00a0David Nield, \u201dHow much data does it take to make your iPhone heavier?\u201d Science Alert Retrieved from\u00a0http://www.sciencealert.com/how-much-data-does-it-take-to-make-your-iphone-heavier", "tags": ["bilgisayar bilimleri"]},
{"source": "bilimfili.com", "url": "https://bilimfili.com/karanlik-enerji-lensleri/", "category": "teknoloji", "date": "11 Nisan 2016", "title": "Karanl\u0131k Enerji Ara\u015ft\u0131rmalar\u0131nda Kullan\u0131lacak Yeni Lensler", "content": "Bug\u00fcn, evrenin B\u00fcy\u00fck Patlama\u2019dan ba\u015flayarak, de\u011fi\u015fen h\u0131zlarda yakla\u015f\u0131k 13.7 milyar y\u0131ld\u0131r geni\u015flemeye devam etti\u011fini biliyoruz. Bilim insanlar\u0131, bu geni\u015flemeden sorumlu olan evrensel \u00f6genin ne oldu\u011funu saptamak i\u00e7in s\u00fcrekli bir u\u011fra\u015f halinde \u00e7al\u0131\u015f\u0131yorlar. Bir hipoteze g\u00f6re, g\u00f6zlemlenebilir evrenin k\u00fctle-enerjisinin % 68.3\u2019\u00fcn\u00fc olu\u015fturan \u2018karanl\u0131k enerji\u2019nin bu geni\u015flemeden sorumlu oldu\u011fu varsay\u0131l\u0131yor. Mevcut durumda ise elimizde \u2018karanl\u0131k enerji\u2019ye dair direkt kan\u0131tlar bulunmamas\u0131na kar\u015f\u0131l\u0131k, evrenin k\u00fctle yo\u011funlu\u011funun ve genle\u015fme katsay\u0131s\u0131n\u0131n g\u00f6zlemlenmesi dolay\u0131s\u0131yla \u2018karanl\u0131k enerji\u2019ye dair bir\u00e7ok indirekt g\u00f6sterge bulunuyor. \u00d6n\u00fcm\u00fczdeki y\u0131llarda bu enerjinin evrenin geli\u015fimine olan etkisini tam olarak g\u00f6zlemlemeyi sa\u011flayacak teknoloji ve tekniklerin geli\u015ftirilmesi bekleniyor. Bu y\u00f6ndeki ad\u0131mlardan birisi U.S. Department of Energy\u2019ye ait Lawrence Berkeley National Lab\u2019da ara\u015ft\u0131rmalar\u0131na devam eden bilimciler taraf\u0131ndan, evrenin \u00fc\u00e7te birinin 3 boyutlu olarak \u00e7ok detayl\u0131 bi\u00e7imde g\u00f6zlemlenmesini ve b\u00f6ylelikle b\u00fcy\u00fcme ge\u00e7mi\u015finin takip edilmesini sa\u011flayacak bir enstr\u00fcman geli\u015ftirilmek \u00fczere at\u0131ld\u0131. C4 lensi. Lens \u00fczerine yans\u0131yan y\u00fczler projede g\u00f6revli bilim insanlar\u0131 Gary Poczulp, Ron Probst, Dick Joyce ve Ming Liang. \u00a0Telif\u00a0: Tim Miller/LBL Dark Energy Spectroscopic Instrument (DESI) ad\u0131 ile an\u0131lan proje dahilinde bug\u00fcnden ba\u015flanarak, evrendeki g\u00f6kadalar\u0131n konumlar\u0131 belirlenecek ve bu noktalar \u00fczerinden ge\u00e7mi\u015fe do\u011fru g\u00f6zlemler yap\u0131larak incelemelerin yap\u0131lmas\u0131 planlan\u0131yor. DESI\u2019nin getirdi\u011fi yenilikler her biri 1 metre \u00e7ap\u0131nda ve s\u0131ras\u0131yla \u00a0201.395 kg ve 236.775 kg\u00a0a\u011f\u0131rl\u0131klara sahip\u00a0Corrector Lens 1 ve Corrector Lens 4 (C1 ve C4) lenslerinden olu\u015fuyor. Mayall teleskobuna entegre edilmeden hemen \u00f6nce antireflektif kaplama ile kaplanacak olan lensler 5000 adet fiber optik kablo ile donat\u0131ld\u0131. Bu lensler sayesinde 4 metrelik teleskopta ayn\u0131 anda 5.000 galaksiden gelen \u0131\u015f\u0131klar g\u00f6zlemlenebilecek, ayr\u0131\u015ft\u0131r\u0131labilecek ve Mayall teleskobuna ba\u011fl\u0131 30 kamera ve spektrografa y\u00f6nlendirilerek analiz edilebilecek. Y\u0131llard\u0131r g\u00f6kadalar\u0131n G\u00fcne\u015f Sistemi\u2019nden uzakl\u0131\u011f\u0131n\u0131 ve uzakla\u015fma miktar\u0131n\u0131 \u00f6l\u00e7mekte kullan\u0131lan Doppler etkisi kanunu, Berkeley\u2019deki ara\u015ft\u0131rmac\u0131lara g\u00f6re \u2013 evrenle birlikte i\u00e7indeki \u0131\u015f\u0131kta genle\u015fti\u011fi i\u00e7in \u2013 evrenin genle\u015fmesinin ve evrilmesinin anla\u015f\u0131lmas\u0131nda da kullan\u0131labilir. Tamamland\u0131\u011f\u0131nda, tam 10 milyar \u0131\u015f\u0131k y\u0131l\u0131 uzakl\u0131ktaki g\u00f6kadalar dahil olmak \u00fczere 35 milyon uzak g\u00f6kaday\u0131 \u00fc\u00e7 boyutlu bir harita yaparak, konumlar\u0131n\u0131 tan\u0131mlayacak olan DESI cihaz\u0131, ara\u015ft\u0131rmac\u0131lar\u0131n son 10 milyar y\u0131ldaki evren geni\u015flemesini, bu geni\u015flemenin ard\u0131ndaki etmenleri de ge\u00e7mi\u015fe bakarak g\u00f6zlemleyebilmesini sa\u011flayacak. Olu\u015fturulacak olan haritan\u0131n en b\u00fcy\u00fck \u00f6l\u00e7ekli \u00fc\u00e7 boyutlu harita olaca\u011f\u0131 belirtiliyor. Mosaic-3 kameras\u0131n\u0131n uzak galaksilerden gelen k\u0131z\u0131l\u00f6tesi \u0131\u015f\u0131nlar\u0131 tespit edebilmesini sa\u011flayan CCD (charge-coupled devices) lensler.\u00a0Telif\u00a0: Tom Hurteau/Yale University Physics Department Ne var ki, \u2018redshift\u2019 (Doppler etkisi\u2019nde tan\u0131mlanan k\u0131rm\u0131z\u0131ya kayma fenomeni) tek ba\u015f\u0131na ancak g\u00f6reli (bu konu \u00f6zelinde ba\u011f\u0131l anlam\u0131nda d\u00fc\u015f\u00fcn\u00fclebilir) uzakl\u0131klar\u0131n anla\u015f\u0131lmas\u0131n\u0131 sa\u011flayabiliyor. \u0130stenilen \u00f6l\u00e7eklerde b\u00fcy\u00fck bir \u00fc\u00e7 boyutlu haritalaman\u0131n yap\u0131lmas\u0131 i\u00e7in ise, DESI ara\u015ft\u0131rmac\u0131lar\u0131 bir de \u2018baryon akustik sal\u0131n\u0131mlar\u0131\u2019ndan yararlanmay\u0131 planl\u0131yor. Bu sal\u0131n\u0131mlar evrendeki g\u00f6r\u00fclebilir baryonik madde yo\u011funlu\u011fundaki dalgalanmalar olarak tan\u0131mlan\u0131yor. T\u00fcm bunlar dikkate al\u0131nd\u0131\u011f\u0131nda denilebilir ki, g\u00f6kadalar aras\u0131ndaki de\u011fi\u015fen uzakl\u0131klar\u0131n \u00f6l\u00e7\u00fclmesi, karanl\u0131k maddenin kozmik genle\u015fmeye etkisinin anla\u015f\u0131lmas\u0131n\u0131 sa\u011flayabilir. DESI, g\u00f6r\u00fcnene g\u00f6re, evreni g\u00f6zlemlemek i\u00e7in gereken yeni inovasyon dalgas\u0131n\u0131n ba\u015flat\u0131c\u0131 bir \u00fcyesi say\u0131labilir. DESI cihaz\u0131 b\u00fcnyesinde bilgisayar-destekli analizler ile y\u00fcksek-performansl\u0131 optik teknolojisi kombine ediliyor. Bu cihaz ile yap\u0131lacak olan 3D harita tamamland\u0131\u011f\u0131nda ise bilim insanlar\u0131, gizemli karanl\u0131k enerjinin evrenin geni\u015flemesi ve evrimle\u015fmesi \u00fczerindeki etkilerini \u00e7\u00f6z\u00fcmleyip yeni cevaplara ula\u015fabilecek. Kaynak :\u00a0New lenses to help in the hunt for dark energy, phys.org/news/2016-03-lenses-dark-energy.html", "tags": ["evrenin geni\u015flemesi", "karanl\u0131k enerji", "karanl\u0131k madde", "optik"]},
{"source": "bilimfili.com", "url": "https://bilimfili.com/canli-hucreler-icin-programlama-dili-gelistirildi/", "category": "teknoloji", "date": "6 Nisan 2016", "title": "Canl\u0131 H\u00fccreler \u0130\u00e7in Programlama Dili Geli\u015ftirildi", "content": "Massachusetts Teknoloji Enstit\u00fcs\u00fc ara\u015ft\u0131rmac\u0131lar\u0131, canl\u0131 h\u00fccrelere yeni i\u015flevler kazand\u0131ran karma\u015f\u0131k devrelerin, DNA kodlamal\u0131 olarak h\u0131zla tasarlanmas\u0131n\u0131 sa\u011flayan bir programlama dili geli\u015ftirdi. Bu dili kullanarak, herkes istedi\u011fi i\u015flev (\u00f6rne\u011fin, belirli \u00e7evresel ko\u015fullar\u0131 saptama ve tepki verme gibi) i\u00e7in bir program yazabiliyor. Ard\u0131ndan da bunu ger\u00e7ekle\u015ftirecek DNA dizilimi \u00fcretilebiliyor. Bunun bakteriler i\u00e7in ger\u00e7ekten de bir programlama dili oldu\u011funu belirten Prof.Christopher Voigt, t\u0131pk\u0131 bilgisayarlarda oldu\u011fu gibi metin tabanl\u0131 bir dil kullan\u0131ld\u0131\u011f\u0131n\u0131 s\u00f6yl\u00fcyor. Yaz\u0131lan program derlenerek, bu kez 0 ve 1\u2019lerden olu\u015fan makine kodu yerine bir DNA dizilimine d\u00f6n\u00fc\u015ft\u00fcr\u00fcl\u00fcyor. Dizilimin yerle\u015ftirildi\u011fi h\u00fccre, programda belirtilen i\u015flevleri yerine getiriyor. Science dergisinde yay\u0131mlanan makalelerinde ara\u015ft\u0131rmac\u0131lar, \u00fc\u00e7 girdiye kadar saptama yap\u0131p, farkl\u0131 \u015fekillerde tepki verebilen devreler yap\u0131land\u0131rd\u0131klar\u0131n\u0131 belirtiyorlar. \u0130leride bu y\u00f6ntemle, t\u00fcm\u00f6r saptad\u0131klar\u0131nda kanser ilac\u0131 \u00fcretmeleri i\u00e7in \u00f6zel olarak tasarlanm\u0131\u015f ve programlanm\u0131\u015f bakteriyel h\u00fccreler \u00fcretmek m\u00fcmk\u00fcn olabilir. Prof.Voigt geli\u015ftirdikleri programlama diline internet \u00fczerinden herkesin eri\u015febilece\u011fini ve herhangi bir genetik m\u00fchendisli\u011fi altyap\u0131s\u0131 olmayan ki\u015filerin de dili \u00f6\u011frenerek yaz\u0131l\u0131m \u00fcretebilece\u011fini ifade ediyor. DNA dizilimine \u00e7evrilmelerinin ard\u0131ndan, bu yaz\u0131l\u0131mlar h\u00fccrelere transfer edilerek \u00e7al\u0131\u015ft\u0131r\u0131labilecek. H\u00fccre programlama dili, bilgisayar \u00e7iplerini programlamak i\u00e7in s\u0131k\u00e7a kullan\u0131lan Verilog\u2018a dayan\u0131yor. Bu dilin h\u00fccreler i\u00e7in uygun bir versiyonunu yaratmak amac\u0131yla ara\u015ft\u0131rmac\u0131lar \u00e7e\u015fitli hesaplama \u00f6\u011feleri tasarlam\u0131\u015f; bakteriyel h\u00fccrenin DNA\u2019s\u0131na kodlanabilecek mant\u0131k kap\u0131lar\u0131 ve sens\u00f6rler gibi. Sens\u00f6rler oksijen ya da glukoz gibi farkl\u0131 bile\u015fenlerin yan\u0131s\u0131ra \u0131\u015f\u0131\u011f\u0131, s\u0131cakl\u0131\u011f\u0131, asidikli\u011fi ve di\u011fer \u00e7evresel ko\u015fullar\u0131 alg\u0131layabiliyor. Kullan\u0131c\u0131lar ayr\u0131ca kendi sens\u00f6rlerini de ekleyebiliyor. Ara\u015ft\u0131rman\u0131n en g\u00fc\u00e7 yan\u0131n\u0131n, devrelerde kullan\u0131lan 14 mant\u0131k kap\u0131s\u0131n\u0131n tasarlanmas\u0131 oldu\u011funu ifade eden Voigt, \u015fu anki programlama dilinin E. coli bakterisine en uygun olacak \u015fekilde haz\u0131rland\u0131\u011f\u0131n\u0131 ekliyor. Dilin geli\u015ftirilme \u00e7al\u0131\u015fmalar\u0131 devam ediyor ve ara\u015ft\u0131rmac\u0131lar farkl\u0131 organizmalar i\u00e7in do\u011fru DNA dizilimini elde etmek amac\u0131yla tek bir program yaz\u0131p, organizmaya g\u00f6re derlenebilmesini sa\u011flamak i\u00e7in u\u011fra\u015f\u0131yorlar. Bu dili kullanarak bilimciler farkl\u0131 i\u015flevlere sahip 60 tane devre programlam\u0131\u015f bulunuyor. Bunlardan 45 tanesi ilk s\u0131namada ba\u015far\u0131yla \u00e7al\u0131\u015fm\u0131\u015f. Yapt\u0131klar\u0131 devrelerden biri \u015fimdiye kadar in\u015fa edilmi\u015f en b\u00fcy\u00fck biyolojik devre olup, 7 adet mant\u0131k kap\u0131s\u0131 ve yakla\u015f\u0131k 12.000 DNA baz \u00e7ifti i\u00e7eriyor. Bu tekni\u011fin bir di\u011fer avantaj\u0131 da h\u0131z. \u015eimdiye dek bu tip devreler haz\u0131rlamak y\u0131llar al\u0131yordu. \u015eimdiyse bir butona bas\u0131yorsunuz ve an\u0131nda DNA dizilimi elinizde oluyor.", "tags": ["bilgisayar bilimleri", "biyoteknoloji", "genetik m\u00fchendisli\u011fi"]},
{"source": "bilimfili.com", "url": "https://bilimfili.com/evrensel-hesaplamanin-fiziksel-kokeni/", "category": "teknoloji", "date": "2 Kas\u0131m 2015", "title": "Evrensel Hesaplaman\u0131n Fiziksel K\u00f6keni", "content": "Yeni bir araba almak i\u00e7in galeriye gitti\u011finizi ve sat\u0131\u015f temsilcisinin size \u015f\u00f6yle dedi\u011fini d\u00fc\u015f\u00fcn\u00fcn: \u201cBiliyor musunuz, bu araba sadece yolda s\u00fcrmek i\u00e7in de\u011fil. Ba\u015fka \u015feyler yapmak i\u00e7in de kullanabilirsiniz. \u00d6rne\u011fin katlanarak gayet g\u00fczel bisiklet olabiliyor. Sonra a\u00e7\u0131larak birinci s\u0131n\u0131f bir u\u00e7a\u011fa d\u00f6n\u00fc\u015febiliyor. Ayr\u0131ca suya bat\u0131r\u0131ld\u0131\u011f\u0131 takdirde bir denizalt\u0131 gibi i\u015f g\u00f6rebiliyor. Ha tabi ayr\u0131ca\u00a0 uzay gemisi de olabiliyor!\u201d B\u00f6yle bir\u015fey duysan\u0131z, herhalde sizinle dalga ge\u00e7ildi\u011fini d\u00fc\u015f\u00fcn\u00fcrs\u00fcn\u00fcz. Ama b\u00f6ylesi bir esnekli\u011fi bilgisayarlar\u0131m\u0131z i\u00e7in normal kar\u015f\u0131l\u0131yoruz. Ayn\u0131 makineyi bir u\u00e7u\u015f sim\u00fclat\u00f6r\u00fc ile u\u00e7mak i\u00e7in de, projekt\u00f6rle sunum yapmak i\u00e7in de, arkada\u015flarla sohbet edip foto\u011fraf payla\u015fmak i\u00e7in de kullanabiliyoruz. Asl\u0131nda bu tek bir makineyi hem araba, hem bisiklet, hem denizalt\u0131 hem de uzay gemisi gibi kullanmak kadar \u015fa\u015f\u0131rt\u0131c\u0131 bir durum. Bilgisayarlar\u0131n bu denli esnek olmalar\u0131n\u0131 sa\u011flayan iki \u00f6zellikleri var. Birincisi programlanabilir olmalar\u0131. Yani bir dizi y\u00f6nerge girerek bilgisayar\u0131n davran\u0131\u015f\u0131n\u0131 de\u011fi\u015ftirebilmemiz. \u0130kincisi, evrensel olmalar\u0131. Yani makine yeterince belle\u011fe ve zamana sahip oldu\u011fu s\u00fcrece, do\u011fru program ile onun her t\u00fcrl\u00fc algoritmik s\u00fcreci ger\u00e7ekle\u015ftirmesini sa\u011flayabilmemiz. Programlanabilirlik ve evrensellik k\u00fclt\u00fcr\u00fcm\u00fcze \u00f6ylesine i\u015flemi\u015f durumdad\u0131r ki, \u00e7ocuklar\u0131n bile pek \u00e7o\u011fu i\u00e7in tan\u0131d\u0131k kavramlard\u0131r. Ancak tarihsel olarak her ikisi de \u00e7\u0131\u011f\u0131r a\u00e7an yeniliklerdir. 1937 senesinde Alan Turing taraf\u0131ndan bir makale ile net olarak ortaya koyulmu\u015flard\u0131r. Turing, herhangi bir algoritmik i\u015flemin tek bir evrensel, programlanabilir bilgisayar taraf\u0131ndan hesaplanabilece\u011fini \u00f6ne s\u00fcrm\u00fc\u015ft\u00fcr. Turing\u2019in tan\u0131mlad\u0131\u011f\u0131 makine (\u201cTuring makinesi\u201d ad\u0131yla an\u0131l\u0131r) \u00e7a\u011fda\u015f bilgisayarlar\u0131n atas\u0131d\u0131r. Turing bu arg\u00fcman\u0131 ileri s\u00fcrerken, s\u00f6z\u00fcn\u00fc etti\u011fi evrensel makinenin makul herhangi bir algoritmik i\u015flemi ger\u00e7ekle\u015ftirebilece\u011fini g\u00f6stermeye gereksinim duymu\u015ftu. Tabi bu kolay de\u011fildi. Turing\u2019e de\u011fin algoritma kavram\u0131 zaten resmiyet kazanm\u0131\u015f de\u011fildi; sa\u011flam bir matematiksel tan\u0131m\u0131 yoktu. Ama tabi matematik\u00e7iler \u00f6nceden toplama, \u00e7arpma ve bir say\u0131n\u0131n asal olup olmad\u0131\u011f\u0131n\u0131 belirleme gibi kimi i\u015flemler i\u00e7in spesifik algortimalar ke\u015ffetmi\u015f durumdayd\u0131. Turing i\u00e7in bu bilinen algortimalar\u0131n evrensel bilgisayar\u0131nda \u00e7al\u0131\u015ft\u0131r\u0131labilece\u011fini g\u00f6stermek gayet basitti. Fakat bu yeterli de\u011fildi. Gelecekte ke\u015ffedilebilecek olanlar da dahil, her t\u00fcrl\u00fc algoritmay\u0131 evrensel bilgisayar\u0131nda hesaplayabilece\u011fini ikna edici bir bi\u00e7imde g\u00f6stermek zorundayd\u0131. Bu ama\u00e7la Turing, makinesinin herhangi bir algoritmik i\u015flemi hesaplayabilece\u011fi fikrini hakl\u0131 \u00e7\u0131karan bir ka\u00e7 sat\u0131rl\u0131k d\u00fc\u015f\u00fcnceler geli\u015ftirdi. Yine de arg\u00fcmanlar\u0131n\u0131n bi\u00e7imsellikten yoksun do\u011fas\u0131 onu rahats\u0131z ediyordu. 1985\u2019te fizik\u00e7i David Deutsch algoritmalar\u0131n do\u011fas\u0131n\u0131n anla\u015f\u0131lmas\u0131 yolunda bir di\u011fer \u00f6nemli ad\u0131m att\u0131. Algoritmik i\u015flemlerin fiziksel sistemler taraf\u0131ndan sonu\u00e7land\u0131r\u0131lmas\u0131n\u0131n gerekti\u011fini g\u00f6zlemledi. Bu pek \u00e7ok farkl\u0131 \u015fekilde olabilirdi: \u0130ki say\u0131y\u0131 \u00e7arpmak i\u00e7in abak\u00fcs kullanan bir insan\u0131n, u\u00e7u\u015f sim\u00fclat\u00f6r\u00fc \u00e7al\u0131\u015ft\u0131ran bir silikon \u00e7ipten ne denli farkl\u0131 oldu\u011fu a\u00e7\u0131k. Ama her ikisi de fiziksel sistem ve dolay\u0131s\u0131yla temellerinde yatan ayn\u0131 fizik yasalar\u0131 ile y\u00f6netiliyorlar. Bunu akl\u0131nda tutarak Deutsch \u015fu ilkeyi ortaya koydu: \u201cHer sonlu (\u0130ng. finite) ger\u00e7ekle\u015ftirilebilir (\u0130ng. realizable) fiziksel sistem, sonlu kaynaklarla i\u015flem yapan evrensel model bir hesaplama makinesi taraf\u0131ndan kusursuz bi\u00e7imde simule edilebilir.\u201d Di\u011fer bir deyi\u015fle, hangi fiziksel s\u00fcreci al\u0131rsan\u0131z al\u0131n, onu evrensel bir bilgisayar kullanarak simule edebilir olman\u0131z gerekir. Bu inan\u0131lmaz bir d\u00fc\u015f\u00fcnce; akla Ba\u015flang\u0131\u00e7 (\u0130ng. Inception) filmini getiriyor. Tek bir makine kendi i\u00e7inde fizik yasalar\u0131 ile kavranabilir olan her \u015feyi bar\u0131nd\u0131r\u0131yor. Bir s\u00fcpernova m\u0131 simule etmek istiyorsunuz? Ya da bir kara delik olu\u015fumunu mu? Hatta belki de B\u00fcy\u00fck Patlama? Deutsch\u2019un ilkesi, evrensel bilgisayar\u0131n t\u00fcm bunlar\u0131 simule edebilece\u011fini s\u00f6yl\u00fcyor. Bir anlamda, e\u011fer makineyi b\u00fct\u00fcn\u00fcyle anlayabilirseniz, t\u00fcm fiziksel s\u00fcre\u00e7leri de anlayabilirdiniz. Bilgisayarlar\u0131n fiziksel do\u011fas\u0131, benzersiz g\u00fc\u00e7teki soyut becerilerine ili\u015fkin derin ger\u00e7ekleri a\u00e7\u0131\u011fa \u00e7\u0131karabilir. Deutsch\u2019un ilkesi, Turing\u2019in daha \u00f6nceden ortaya koydu\u011fu bi\u00e7imsel olmayan arg\u00fcmanlar\u0131n epey \u00f6tesine ge\u00e7iyor. E\u011fer ilke do\u011fru ise algoritmik s\u00fcre\u00e7ler sonu\u00e7ta fiziksel s\u00fcre\u00e7ler oldu\u011fundan, evrensel bilgisayar\u0131n herhangi bir algoritmik s\u00fcreci simule edebilece\u011fi \u00e7\u0131k\u0131yor. Evrensel bilgisayar\u0131 abak\u00fcs \u00fczerinde yap\u0131lan toplama i\u015flemi simule etmek i\u00e7in de kullanabilirsiniz; silikon \u00e7ip \u00fczerinde u\u00e7u\u015f sim\u00fclat\u00f6r\u00fc \u00e7al\u0131\u015ft\u0131rmak i\u00e7in de; istedi\u011finiz ba\u015fka herhangi bir \u015fey i\u00e7in de. Bunlardan ba\u015fka, Turing\u2019in bi\u00e7imsel olmayan arg\u00fcmanlar\u0131ndan farkl\u0131 olarak, Deutsch\u2019un ilkesinin kan\u0131tlanabilirli\u011fi var. \u0130lkenin ger\u00e7ekli\u011fini ortaya \u00e7\u0131karmak i\u00e7in fizik yasalar\u0131n\u0131 kulland\u0131\u011f\u0131m\u0131z\u0131 hayal edebiliriz. Bunu yaparak Turing\u2019in bi\u00e7imsel olmayan arg\u00fcmanlar\u0131n\u0131 fizik yasalar\u0131 i\u00e7inde kurabilir ve bir algoritman\u0131n ne oldu\u011funa ili\u015fkin d\u00fc\u015f\u00fcncelerimiz i\u00e7in daha sa\u011flam bir temel sa\u011flayabilirdik. Bu ama\u00e7la Deutsch\u2019un ilkesini iki y\u00f6nden de\u011fi\u015ftirmek yard\u0131mc\u0131 olur. Birincisi, bilgisayar kavram\u0131n\u0131 kuantum bilgisayarlar\u0131 da kapsayacak bi\u00e7imde geni\u015fletmemiz gerek. Bu modifikasyon, ilkesel olarak simule edilebilir fiziksel s\u00fcre\u00e7ler s\u0131n\u0131f\u0131nda de\u011fi\u015fiklik yaratmasa da, kuantum s\u00fcre\u00e7leri h\u0131zl\u0131 ve verimli bi\u00e7imde simule etmemizi sa\u011flar. Bu \u00f6nemli, \u00e7\u00fcnk\u00fc kuantum s\u00fcre\u00e7leri bildik bilgisayarlarda simule etmek genelde o kadar yava\u015f olur ki, sim\u00fclasyon imkans\u0131zla\u015fabilir. \u0130kincisi, Deutsch\u2019un ilkesini kusursuz sim\u00fclasyon gerektirmeyecek bi\u00e7imde esnetmemiz gerek. Yani sim\u00fclasyonun keyfi bir yakla\u015ft\u0131rma derecesinde olabilmesini sa\u011flamal\u0131y\u0131z. Bu bir sistemin simule edilmesi anlam\u0131nda zay\u0131f bir d\u00fc\u015f\u00fcnce gibi gelse de, ilkenin ge\u00e7erlili\u011fi i\u00e7in gerekiyor. Bu iki modifikasyondan sonra Deutsch ilkesi \u015fu duruma gelir: \u201cHer sonlu (\u0130ng. finite) ger\u00e7ekle\u015ftirilebilir (\u0130ng. realizable) fiziksel sistem, sonlu kaynaklarla i\u015flem yapan evrensel model bir (kuantum) hesaplama makinesi taraf\u0131ndan verimli ve keyfi bir dereceye kadar yakla\u015f\u0131k bi\u00e7imde simule edilebilir.\u201d Hen\u00fcz hi\u00e7 kimse Deutsch ilkesinin bu \u015feklini fizik yasalar\u0131ndan \u00e7\u0131karmay\u0131 ba\u015faramad\u0131. Bunun bir nedeni hen\u00fcz fizik yasalar\u0131n\u0131n ne oldu\u011funu bilmiyor olu\u015fumuz! Her\u015feyden \u00f6nce, daha kuantum mekani\u011fi ile genel g\u00f6relili\u011fi birle\u015ftirebilmi\u015f de\u011filiz. O nedenle kara deliklerin buharla\u015fmas\u0131 gibi kuantum k\u00fctle\u00e7ekimi i\u00e7eren s\u00fcre\u00e7leri simule etmek i\u00e7in bilgisayar kullan\u0131p kullanamayaca\u011f\u0131m\u0131z a\u00e7\u0131k de\u011fil. Ancak k\u00fctle\u00e7ekimin kuantum kuram\u0131 olmadan bile bilgisayarlar\u0131n verimli bir \u015fekilde \u00e7a\u011fda\u015f fizi\u011fin en iyi kuramlar\u0131n\u0131 (par\u00e7ac\u0131k fizi\u011finin Standart Modeli ve genel g\u00f6relilik) sim\u00fcle edip edemeyece\u011fini sorabiliriz. Ara\u015ft\u0131rmac\u0131lar bu sorular\u0131 yan\u0131tlayabilmek i\u00e7in etkin bi\u00e7imde \u00e7al\u0131\u015f\u0131yorlar. Ge\u00e7ti\u011fimiz birka\u00e7 y\u0131lda fizik\u00e7i John Preskill ve \u00e7al\u0131\u015fma arkada\u015flar\u0131, baz\u0131 basit kuantum alan kuramlar\u0131n\u0131 verimli bi\u00e7imde simule etmek i\u00e7in kuantum bilgisayarlar\u0131n nas\u0131l kullan\u0131laca\u011f\u0131n\u0131 g\u00f6sterdi. S\u00f6z konusu kuramlar\u0131 par\u00e7ac\u0131k fizi\u011finin Standart Modelinin bir prototipi gibi d\u00fc\u015f\u00fcnebilirsiniz. Standart Modelin t\u00fcm karma\u015f\u0131kl\u0131\u011f\u0131n\u0131 i\u00e7ermiyorlar ama temel d\u00fc\u015f\u00fcncelerinden \u00e7o\u011funa sahipler. Her ne kadar Preskill ve ekibi Standart Modelin b\u00fct\u00fcn\u00fcyle nas\u0131l simule edilebilece\u011fini g\u00f6stermeyi ba\u015faramam\u0131\u015f olsa da, buna giden yoldaki pek \u00e7ok teknik g\u00fc\u00e7l\u00fc\u011f\u00fc a\u015fm\u0131\u015f durumdalar. \u00d6n\u00fcm\u00fczdeki birka\u00e7 y\u0131l i\u00e7inde Standart Model i\u00e7in Deutsch ilkesinin bir kan\u0131t\u0131n\u0131n bulunmas\u0131 hi\u00e7 de \u015fa\u015f\u0131rt\u0131c\u0131 olmaz. Genel g\u00f6relilik i\u00e7in ise durum daha karanl\u0131k. Genel g\u00f6relilik, hen\u00fcz tam anla\u015f\u0131lmam\u0131\u015f \u015fekillerde uzay-zaman\u0131 s\u00f6k\u00fcp y\u0131rtan garip tekilliklere izin veriyor. Konu \u00fczerinde say\u0131sal olarak \u00e7al\u0131\u015fanlar belirli fiziksel durumlar\u0131 simule etmek i\u00e7in pek \u00e7ok teknik geli\u015ftirmi\u015f olsa da, genel g\u00f6relili\u011fin verimli bi\u00e7imde sim\u00fcle edilmesi amac\u0131yla sistematik analizler s\u00fcrse de, bu halen a\u00e7\u0131k bir problem. Polimat (farkl\u0131 bilim dallar\u0131nda uzmanl\u0131\u011f\u0131 olan) Herbert Simon, Yapaylar\u0131n Bilimi (The Sciences of the Artificial) adl\u0131 kitab\u0131nda do\u011fa bilimleri (fizik ve biyoloji gibi do\u011fal olarak ortaya \u00e7\u0131kan sistemleri inceleyen bilimler) ile yapaylar\u0131n bilimlerini (bilgisayar bilimleri ve ekonomi gibi insanlar taraf\u0131ndan yarat\u0131lan sistemleri inceleyen bilimler) birbirinden ay\u0131r\u0131yor. \u0130lk bak\u0131\u015fta yapaylar\u0131n bilimlerinin, do\u011fallar\u0131n bilimlerinin \u00f6zel durumlar\u0131 oldu\u011fu d\u00fc\u015f\u00fcn\u00fclebilir. Ancak Deutsch ilkesine g\u00f6re, bilgisayarlar gibi yapay sistemlerin \u00f6zellikleri, do\u011fal olarak ortaya \u00e7\u0131kan sistemlerinki kadar zengin olabilir. Bilgisayarlar\u0131 kullanarak kendi fizik yasalar\u0131m\u0131z\u0131 simule etmekle kalmay\u0131p, de\u011fi\u015fik fiziksel ger\u00e7eklikleri de simule edebilece\u011fimizi hayal edebiliriz. Bilgisayar bilimci Alan Kay \u015f\u00f6yle diyor: \u201cDo\u011fa bilimlerinde do\u011fan\u0131n bize vermi\u015f oldu\u011fu bir d\u00fcnya olur ve biz onun yasalar\u0131n\u0131 ke\u015ffederiz. Bilgisayarlarda ise yasalar y\u00fckleyebilir ve d\u00fcnyalar yaratabiliriz.\u201d\u00a0 Deutsch ilkesi do\u011fallar\u0131n bilimleri ile yapaylar\u0131n bilimleri aras\u0131nda bir k\u00f6pr\u00fc oluyor. Bu temel bilimsel ilkenin kan\u0131t\u0131na giderek yakla\u015f\u0131yor olmak da heyecan verici.", "tags": ["algoritmalar", "bilgisayar bilimleri", "kuantum bilgisayar", "kuantum fizi\u011fi"]},
{"source": "bilimfili.com", "url": "https://bilimfili.com/sifir-kirilma-indisli-meta-malzeme-cipe-yerlestirildi/", "category": "teknoloji", "date": "20 Ekim 2015", "title": "S\u0131f\u0131r K\u0131r\u0131lma \u0130ndisli Meta-Malzeme \u00c7ipe Yerle\u015ftirildi", "content": "Elektronlar\u0131n modas\u0131 ge\u00e7ti; onlar 20.y\u00fczy\u0131lda kald\u0131. 21.y\u00fczy\u0131lda b\u00fcy\u00fck miktarda bilgiyi h\u0131zl\u0131 bi\u00e7imde ta\u015f\u0131mak i\u00e7in \u0131\u015f\u0131k kullanan fotonik ayg\u0131tlar, ya\u015fam\u0131m\u0131z\u0131n her noktas\u0131na yay\u0131lm\u0131\u015f durumda olan elektronik ayg\u0131tlar\u0131n geli\u015fmesini sa\u011flayacak; hatta belki b\u00fct\u00fcn\u00fcyle onlar\u0131n yerini alacak. Ancak optik ba\u011flant\u0131lar\u0131n ileti\u015fim sistemleri ve bilgisayarlarla t\u00fcmle\u015fik duruma getirilmesinden \u00f6nce at\u0131lmas\u0131 gereken bir ad\u0131m var. Nano \u00f6l\u00e7ekte \u0131\u015f\u0131k manip\u00fclasyonunun kolayla\u015ft\u0131r\u0131lmas\u0131 gerek. \u0130\u015fte, Harvard John A. Paulson M\u00fchendislik ve Uygulamal\u0131 Bilimler Okulu\u2019ndan (SEAS) ara\u015ft\u0131rmac\u0131lar ge\u00e7ti\u011fimiz g\u00fcnlerde k\u0131r\u0131lma indisi s\u0131f\u0131r olan bir \u00e7ip-\u00fcst\u00fc meta-malzeme tasarlayarak, tam olarak bunu ba\u015fard\u0131. K\u0131r\u0131lma indisinin s\u0131f\u0131r olmas\u0131, \u0131\u015f\u0131\u011f\u0131n faz h\u0131z\u0131n\u0131n sonsuz olaca\u011f\u0131 anlam\u0131na geliyor. Prof. Eric Mazur\u2019un laboratuvar\u0131nda geli\u015ftirilen bu yeni meta-malzemeye ili\u015fkin ayr\u0131nt\u0131lar Nature Photonics dergisinde yay\u0131mlanan makale ile payla\u015f\u0131ld\u0131. \u201cTipik olarak \u0131\u015f\u0131k s\u0131k\u0131\u015ft\u0131r\u0131lmay\u0131 ya da manip\u00fcle edimeyi hi\u00e7 sevmez. Ama bu meta-malzeme \u0131\u015f\u0131\u011f\u0131 bir \u00e7ipten di\u011ferine y\u00f6nlendirmenizi, s\u0131k\u0131\u015ft\u0131rman\u0131z\u0131, e\u011fmenizi, b\u00fckmenizi ve \u0131\u015f\u0131n demetinin \u00e7ap\u0131n\u0131 makro \u00f6l\u00e7ekten nano \u00f6l\u00e7e\u011fe d\u00fc\u015f\u00fcrmenizi m\u00fcmk\u00fcn k\u0131l\u0131yor. I\u015f\u0131\u011f\u0131 manip\u00fcle etmek i\u00e7in bu yepyeni bir y\u00f6ntem,\u201d diyor Mazur. Sonsuz h\u0131z her ne kadar kula\u011fa g\u00f6relilik yasas\u0131na ayk\u0131r\u0131 gibi gelse de, \u00f6yle de\u011fil. Evrende hi\u00e7bir \u015fey bilgi ta\u015f\u0131yan \u0131\u015f\u0131ktan daha h\u0131zl\u0131 gidemez. Einstein bu konuda hakl\u0131. Fakat \u0131\u015f\u0131\u011fa ili\u015fkin s\u00f6z\u00fc edilen bir ba\u015fka h\u0131z kavram\u0131 daha vard\u0131r: Faz h\u0131z\u0131. Bu terim bir dalgaboyunun dalga tepelerinin ne h\u0131zda ilerledi\u011fini ifade eder ve \u0131\u015f\u0131\u011f\u0131n i\u00e7inden ge\u00e7mekte oldu\u011fu malzemeye ba\u011fl\u0131 olarak de\u011fi\u015fir. \u00d6rne\u011fin \u0131\u015f\u0131k sudan ge\u00e7erken, dalgaboylar\u0131 birbirlerine do\u011fru bast\u0131r\u0131ld\u0131klar\u0131 i\u00e7in faz h\u0131z\u0131 d\u00fc\u015fer. Sudan \u00e7\u0131kt\u0131\u011f\u0131nda dalgaboylar\u0131 uzar ve faz h\u0131z\u0131 yine artar. I\u015f\u0131k dalgas\u0131n\u0131n dalga tepelerinin bir malzemede ne kadar yava\u015flad\u0131\u011f\u0131 ise k\u0131r\u0131lma indisi ad\u0131 verilen oranla belirtilir. Bu indis ne kadar y\u00fcksekse, malzeme \u0131\u015f\u0131\u011f\u0131n dalga tepelerinin yay\u0131l\u0131m\u0131na o kadar etki ediyor demektir. K\u0131r\u0131lma indisi s\u0131f\u0131ra d\u00fc\u015f\u00fcr\u00fcld\u00fc\u011f\u00fcnde ise ger\u00e7ekten de garip ve ilgin\u00e7 \u015feyler olmaya ba\u015flar. S\u0131f\u0131r k\u0131r\u0131lma indisli ortamda faz ilerlemesi yoktur. Yani \u0131\u015f\u0131k art\u0131k hareket eden bir dalga (uzayda giden bir dizi tepe ve \u00e7ukur) gibi davranmaz. S\u0131f\u0131r indisli malzeme sabit bir faz yarat\u0131r (hepsi tepe veya hepsi \u00e7ukur) ve sonsuz uzunlukta dalgaboyuna esnetir. \u00c7ukurlar ve tepeler sadece zamana ba\u011fl\u0131 olarak sal\u0131n\u0131r; uzaya de\u011fil. Bu tekd\u00fcze faz, \u0131\u015f\u0131\u011f\u0131n enerji kayb\u0131 olmadan esnetilip s\u0131k\u0131\u015ft\u0131r\u0131lmas\u0131na ve \u00e7evrilip b\u00fck\u00fclmesine izin verir. Bir \u00e7ip \u00fczerine yerle\u015ftirilen s\u0131f\u0131r k\u0131r\u0131lma indisli malzemenin \u00f6zellikle kuantum bilgisayar d\u00fcnyas\u0131nda heyecan verici uygulamalar\u0131 olabilece\u011fini tahmin etmek g\u00fc\u00e7 de\u011fil. \u201cT\u00fcmle\u015fik fotonik devrelere k\u00f6stek olan \u015fey, standart silikon dalga k\u0131lavuzlar\u0131ndaki (frekans y\u00f6nlendiricilerdeki) zay\u0131f ve verimsiz optik enerji s\u0131n\u0131rlamas\u0131. Bu s\u0131f\u0131r indisli meta-malzeme, farkl\u0131 dalga k\u0131lavuzu d\u00fczenlemelerindeki elektromanyetik enerji s\u0131n\u0131rlamas\u0131 i\u00e7in bir \u00e7\u00f6z\u00fcm ortaya koyuyor; \u00e7\u00fcnk\u00fc malzemenin d\u00fczenleni\u015finden ba\u011f\u0131ms\u0131z olarak, y\u00fcksek i\u00e7sel faz h\u0131z\u0131 kay\u0131ps\u0131z iletim sa\u011fl\u0131yor,\u201d diyor Mazur\u2019un ekibinden doktora sonras\u0131 ara\u015ft\u0131rmac\u0131s\u0131 Yang Li. S\u00f6z\u00fc ge\u00e7en meta-malzeme, bir polimer matris i\u00e7ine g\u00f6m\u00fclen silikon s\u00fctun dizilerinin alt\u0131n filmle kaplanmas\u0131 ile \u00fcretiliyor. Malzeme silikon dalga k\u0131lavuzlar\u0131 ile \u00e7iftlenerek, standart t\u00fcmle\u015fik fotonik bile\u015fen ve \u00e7ipler i\u00e7in aray\u00fcz g\u00f6revi g\u00f6rebiliyor. Mazur\u2019un ekibinden lisans\u00fcst\u00fc \u00f6\u011frencisi Philip Munoz \u015f\u00f6yle anlat\u0131yor: \u201cKuantum optikte faz ilerlemesinin yoklu\u011fu, s\u0131f\u0131r indisli oyuktaki veya dalga k\u0131lavuzundaki kuantum yay\u0131mlay\u0131c\u0131lar\u0131n her zaman birbirleri ile ayn\u0131 fazda fotonlar yaymas\u0131na izin veriyor. Ayr\u0131ca \u0131\u015f\u0131k dalgalar\u0131 sonsuz uzunlukta oldu\u011fundan, \u00e7ok uzak par\u00e7ac\u0131klar\u0131n bile dola\u015f\u0131kla\u015fmas\u0131n\u0131 sa\u011flayacak bi\u00e7imde kuantum bitler aras\u0131ndaki dola\u015f\u0131kl\u0131\u011f\u0131 artt\u0131rabilir.\u201d Ekip lideri Mazur da \u201cBu \u00e7ip-\u00fcst\u00fc meta-malzeme s\u0131f\u0131r k\u0131r\u0131lma indis fizi\u011finin ara\u015ft\u0131r\u0131lmas\u0131na ve t\u00fcmle\u015fik optikteki uygulamalar\u0131n\u0131n geli\u015ftirilmesine kap\u0131 a\u00e7acak,\u201d diye ekliyor. \u00a0 Kaynak: Phys.org, \u201cTo infinity and beyond: Light goes infinitely fast with new on-chip material\u201d <\u00a0http://phys.org/news/2015-10-infinity-infinitely-fast-on-chip-material.html >\nReferans: On-chip zero-index metamaterials, Nature Photonics, DOI: 10.1038/nphoton.2015.198 <\u00a0http://dx.doi.org/10.1038/nphoton.2015.198 >", "tags": ["meta-malzeme", "optik"]},
{"source": "bilimfili.com", "url": "https://bilimfili.com/3d-yazici-urunu-dis/", "category": "teknoloji", "date": "21 Ekim 2015", "title": "3D Yaz\u0131c\u0131 \u00dcr\u00fcn\u00fc Di\u015f, A\u011f\u0131z Sa\u011fl\u0131\u011f\u0131m\u0131z\u0131 Koruyabilecek", "content": "Di\u015f f\u0131r\u00e7alamak tarih olabilir Bir di\u015f mi kaybettiniz? Yak\u0131nda di\u015f hekiminiz size ba\u015fka bir di\u015f yazabilecek ve bu di\u015f ayn\u0131 zamanda a\u011fz\u0131n\u0131z\u0131 da temiz tutacak. Yapay bir di\u015f veya di\u011fer di\u015f tedavileri i\u00e7in uygun hale gelmek, k\u00f6t\u00fc tada sahip a\u011f\u0131z dolusu yap\u0131\u015fkan ve kal\u0131plar gerektirebilir. Fakat \u015fimdi di\u015f hekimleri y\u00fcksek teknolojili dijital taramaya ve 3 boyutlu yazd\u0131rmaya ge\u00e7iyorlar. Bu ge\u00e7i\u015f, a\u011f\u0131z temizli\u011finizi art\u0131rabilecek daha geli\u015fmi\u015f malzemelere kap\u0131 aral\u0131yor. Hollanda\u2019daki Groningen \u00dcniversitesi\u2019nden Andreas Herrmann ve i\u015f arkada\u015flar\u0131 bir plastik geli\u015ftirerek bakterileri \u00f6ld\u00fcren bir di\u015fi 3 boyutlu olarak yazd\u0131rd\u0131. Tak\u0131m bunun \u00f6nemli bir konu oldu\u011funu, \u00e7\u00fcnk\u00fc bakterilerin mevcut implantlara verdi\u011fi zarar\u0131n sadece ABD\u2019de hastalara milyonlarca dolar masraf olu\u015fturdu\u011funu s\u00f6yledi. Tak\u0131m, mevcut di\u015f re\u00e7ine polimerlerinin i\u00e7ine antimikrobiyal d\u00f6rtl\u00fc amonyum tuzlar\u0131 (d\u00f6rd\u00fcnc\u00fc seviye amonyum tuzlar \u2013 Quaternary Ammonium Salt)\u00a0yerle\u015ftirdi. Tuzlar pozitif y\u00fckle y\u00fcklendi ve bu sayede negatif y\u00fckl\u00fc bakteri zarlar\u0131n\u0131 par\u00e7alayarak patlamalar\u0131na ve \u00f6lmelerine neden oldu. Hermann, \u201cmalzeme bakteriler ile temas edince onlar\u0131 \u00f6ld\u00fcr\u00fcyor, fakat di\u011fer taraftan insan h\u00fccrelerine kar\u015f\u0131 zararl\u0131 de\u011fil,\u201d diyor. Ard\u0131ndan bu kar\u0131\u015f\u0131m\u0131 3 boyutlu bir yaz\u0131c\u0131ya koydular, mor\u00f6tesi \u0131\u015f\u0131kla sertle\u015ftirdiler ve protez di\u015f ile di\u015f telleri gibi bir dizi nesne yazd\u0131rd\u0131lar. Antimikrobiyal \u00f6zelliklerini denemek i\u00e7in malzeme \u00f6rneklerini t\u00fck\u00fcr\u00fck ve di\u015f \u00e7\u00fcr\u00fcmesine neden olan Streptococcus mutans bakterisi kar\u0131\u015f\u0131m\u0131yla kaplad\u0131lar. Tuz eklenmeyen bir kontrol \u00f6rne\u011finin elde etti\u011fi y\u00fczde 1\u2019den az bir miktar ile kar\u015f\u0131la\u015ft\u0131rd\u0131klar\u0131nda, malzemenin bakterinin y\u00fczde 99\u2019undan fazlas\u0131n\u0131 \u00f6ld\u00fcrd\u00fc\u011f\u00fcn\u00fc buldular. Tak\u0131m, \u00f6rnekleri t\u00fck\u00fcr\u00fck ve bakteri kar\u0131\u015f\u0131m\u0131nda sadece alt\u0131 g\u00fcn b\u0131rakt\u0131\u011f\u0131 i\u00e7in, malzemenin hastalara sunulabilmesinden \u00f6nce daha fazla testin yap\u0131lmas\u0131 gerekiyor. \u201cKlinik kullan\u0131m i\u00e7in bu s\u00fcreyi uzatmam\u0131z ve di\u015f macunu ile olan uyumlulu\u011funu ara\u015ft\u0131rmam\u0131z gerekiyor,\u201d diyor Herrman. Ayr\u0131ca plasti\u011fin bir di\u015f olarak kullan\u0131lmak \u00fczere yeterince g\u00fc\u00e7l\u00fc oldu\u011funun onaylanmas\u0131 gerekiyor, fakat bunun \u00e7ok uzun zaman almayaca\u011f\u0131n\u0131 d\u00fc\u015f\u00fcn\u00fcyor. \u201cBu t\u0131bbi \u00fcr\u00fcn\u00fcn yak\u0131n gelecekte \u00f6ng\u00f6r\u00fclebilir bir uygulamas\u0131 var, yeni bir ila\u00e7 geli\u015ftirmekten \u00e7ok daha k\u0131sa zaman alacak.\u201d Kaynak :\u00a03D printed teeth to keep your mouth free of bacteria, https://www.newscientist.com/article/dn28353-3d-printed-teeth-to-keep-your-mouth-free-of-bacteria/", "tags": ["3D yaz\u0131c\u0131lar", "di\u015fler (dontoloji)", "sindirim sistemi"]},
{"source": "bilimfili.com", "url": "https://bilimfili.com/lcd-lensler-gozluk-ve-kontak-lensin-yerini-alabilir/", "category": "teknoloji", "date": "24 Ekim 2015", "title": "LCD Lensler, G\u00f6zl\u00fck ve Kontak Lensin Yerini Alabilir", "content": "Burnunuzun \u00fczerine yerle\u015ftirdi\u011finiz g\u00f6zl\u00fckler veya s\u00fcrekli kaybetti\u011finiz sinir bozucu kontakt lensler yerine ayn\u0131 optik teknoloji, yani g\u00f6r\u00fc\u015f\u00fcn\u00fcz\u00fc d\u00fczelten kal\u0131c\u0131 bir kontakt lens dizisi, g\u00f6z k\u00fcresinin i\u00e7ine nakledilebilseydi nas\u0131l olurdu? \u0130ngiltereli \u00f6\u011frenci Devesh Mistry\u2019nin yeni icad\u0131 bunu hedefliyor. \u0130cat, g\u00f6r\u00fc\u015fteki bozulmalar\u0131 d\u00fczeltmek i\u00e7in kendili\u011finden odaklanan s\u0131v\u0131 bir kristal malzeme kullan\u0131yor. Mistry\u2019nin \u00e7al\u0131\u015fmas\u0131, g\u00f6rme kusurlar\u0131na sahip ya\u015fl\u0131lara ve \u00f6zellikle ya\u015flanma sebebiyle ortaya \u00e7\u0131kan miyoplu\u011fa sahip insanlara yard\u0131m etmeyi ama\u00e7lam\u0131\u015ft\u0131: bu durum genelde 45\u2019li ya\u015flar\u0131n \u00fczerindeki insanlarda bulunuyor ve ki\u015finin g\u00f6zk\u00fcrelerinin i\u00e7indeki do\u011fal lensin kat\u0131la\u015fmas\u0131na ve esnekli\u011fini kaybetmesine neden oluyor. Bu esnemezlik, uzun mesafedeki nesnelerin oda\u011fa getirilmesi i\u00e7in kaslar\u0131n uygun \u015fekilde \u00e7al\u0131\u015famamas\u0131 anlam\u0131na geliyor. S\u0131v\u0131 kristallerden yap\u0131lan lensler (ayn\u0131 malzeme g\u00fcn\u00fcm\u00fczdeki televizyonlarda ve bilgisayar ekranlar\u0131nda bulunur) g\u00f6z kaslar\u0131ndan gelen iste\u011fe cevap olarak kendili\u011finden odaklan\u0131p kendilerini ayarlayabiliyorlar ve bu sayede bozuk bir g\u00f6z etkili bir \u015fekilde d\u00fczeltilebiliyor. Mistry\u2019nin s\u00f6yledi\u011fine g\u00f6re nakil i\u015flemi, katarakt\u0131 gidermek i\u00e7in zaten kullan\u0131lmakta olan i\u015fleme benzeyecek. Mistry\u2019nin belirtti\u011fine g\u00f6re: \u201cS\u0131v\u0131 kristaller, de\u011feri \u00f6nemsenmemi\u015f bir madde hali. Herkes maddenin kat\u0131, s\u0131v\u0131 ve gaz hallerinden memnun, fakat s\u0131v\u0131 kristaller \u015feffaf kat\u0131lar ve s\u0131v\u0131lar aras\u0131nda yer al\u0131yor. Kristal gibi d\u00fczenli bir yap\u0131ya sahipler fakat bir s\u0131v\u0131 gibi de akabiliyor ve uyar\u0131c\u0131ya cevap veriyorlar.\u201d B\u00f6yle bir cerrahi i\u015flemin m\u00fcmk\u00fcn olmas\u0131ndan \u00f6nce hen\u00fcz biraz zaman gerekse bile, bu nitelikler yeni ara\u015ft\u0131rmay\u0131 \u00e7ok umut verici yap\u0131yor. Mistry, Leeds \u00dcniversitesi\u2019ndeki doktoras\u0131n\u0131 2018 y\u0131l\u0131nda tamamlad\u0131\u011f\u0131 zaman lensin ilk \u00f6rne\u011fini haz\u0131r etmeyi umuyor. E\u011fer bu ger\u00e7ekle\u015firse, lensi nakletme i\u015flemi 2025 y\u0131l\u0131nda haz\u0131r olabilir: nakil i\u015flemi de b\u00fcy\u00fck ihtimalle h\u0131zl\u0131, basit ve lokal anestezi alt\u0131nda yap\u0131lacak. Cerrah\u0131n kornea i\u00e7inde k\u00fc\u00e7\u00fck bir kesim i\u015flemi yapmas\u0131 ve sonra eski lensi k\u0131rmak i\u00e7in ultrason kullanmas\u0131 gerekecek. Bu noktada, yapay lens tak\u0131labilecek ve hasta normal g\u00f6r\u00fc\u015f\u00fcne kavu\u015fabilecek. Ama\u00e7 ise, ya\u015flanma nedeniyle ortaya \u00e7\u0131kan miyoplu\u011fun biyonik bir g\u00f6z lensi ile tedavi edilmesi. Mistry, UltraVision CLPL adl\u0131 uzman bir kontakt lens \u00fcreticisi ile ortakla\u015fa bir tasar\u0131 \u00fczerinde \u00e7al\u0131\u015f\u0131yor. \u015eirket, ara\u015ft\u0131rmalar\u0131 yeni LCD \u00f6rne\u011finin temellerinin at\u0131lmas\u0131na yard\u0131mc\u0131 olan iki Leeds \u00dcniversitesi mezunu taraf\u0131ndan idare ediliyor. Kaynak: Science Alert, \u201dThese implantable LCD lenses could replace glasses and contacts forever\u201d Retrieved from\u00a0http://www.sciencealert.com/these-ultra-thin-lcd-lenses-are-designed-to-permanently-replace-glasses-and-contacts", "tags": ["g\u00f6rme duyusu", "g\u00f6zbilim (oftalmoloji)"]},
{"source": "bilimfili.com", "url": "https://bilimfili.com/havadan-karbondioksit-cekilerek-cokelti-tabletlerine-donusturuluyor/", "category": "teknoloji", "date": "30 Ekim 2015", "title": "Havadan Karbondioksit \u00c7ekilerek, \u00c7\u00f6kelti Tabletlerine D\u00f6n\u00fc\u015ft\u00fcr\u00fcl\u00fcyor", "content": "Atmosferden karbondioksidi \u00e7ekip onlar\u0131 daha sonra yak\u0131t olarak kullan\u0131lmak veya yer alt\u0131nda saklanmak \u00fczere haplara d\u00f6n\u00fc\u015ft\u00fcren bir pilot proje, Vancouver merkezli yeni kurulan bir \u015firket olan Carbon Engineering taraf\u0131ndan ba\u015flat\u0131ld\u0131.  Deneme tesisi, Haziran ay\u0131nda a\u00e7\u0131lmas\u0131ndan bu yana sadece 10 ton CO2 \u00e7ekmi\u015f olsa da, \u00e7al\u0131\u015fmas\u0131 sayesinde g\u00fcnde 1 milyon ton (her y\u0131l 100 arabay\u0131 trafikten\u00a0\u00e7ekmeye e\u015fde\u011fer) \u00e7ekmesi beklenen 200 milyon dolarl\u0131k ticar\u00ee bir tesisin yap\u0131m\u0131na bilgi sa\u011flanacak. \u015eirket 2018 y\u0131l\u0131 itibariyle karbondiokside dayal\u0131 yapay yak\u0131tlar\u0131 satmaya ba\u015flamay\u0131 tasarl\u0131yor. \u015eirket ba\u015fkan\u0131 Adrian Corless, AFP\u2019ye \u015f\u00f6yle konu\u015fuyor: \u201c\u015eu anda atmosferden CO2\u2019yi ay\u0131rmak ve onu hidrojen ile birlikte ham madde olarak kullanarak s\u0131f\u0131r sal\u0131n\u0131ml\u0131 yak\u0131t \u00fcretmek m\u00fcmk\u00fcn.\u201d Milyarder Bill Gates ve katran kumu yat\u0131r\u0131mc\u0131s\u0131 Murray Edwards\u2019\u0131n da dahil oldu\u011fu \u00f6zel giri\u015fimcilerin kaynak sa\u011flad\u0131\u011f\u0131 Carbon Engineering \u015firketi, karbondioksit sorunlar\u0131m\u0131z\u0131 \u00e7\u00f6zmeye kararl\u0131 olan d\u00fcnyadaki tek \u015firket de\u011fil fakat sahip oldu\u011fu teknolojinin hem ger\u00e7ek bir \u00e7evresel etkiye hem de ticar\u00ee potansiyele nas\u0131l \u00f6l\u00e7eklenebilece\u011fini g\u00f6stermesi a\u00e7\u0131s\u0131ndan ilk oldu\u011funu \u00f6ne s\u00fcr\u00fcyor. Carbon Engineering\u2019\u0131n \u2018do\u011frudan hava yakalama tesisi\u2019, fabrikalar\u0131n bacalar\u0131ndan \u00e7\u0131kan CO2\u2019yi tutmak yerine (\u00e7\u00fcnk\u00fc bunu epey iyi yapan makineler mevcut) her g\u00fcn binalardan, ta\u015f\u0131mac\u0131l\u0131ktan ve tar\u0131mdan yay\u0131lan karbonlar ile ba\u015f edecek. \u201cBa\u015fka t\u00fcrl\u00fc hi\u00e7 yakalayamayaca\u011f\u0131n\u0131z kaynaklardan \u00e7\u0131kanlar,\u201d diyor Corless. CBC News\u2019a konu\u015farak \u201cbu h\u00e2l\u00e2 deneme \u00f6l\u00e7e\u011findeki bir tesis,\u201d diyor. \u201cFakat \u00e7ok \u00f6nemli, \u00e7\u00fcnk\u00fc birisi ilk defa, \u00e7evresel veya iklimsel bir bak\u0131\u015f a\u00e7\u0131s\u0131yla al\u00e2kal\u0131 olacak kadar b\u00fcy\u00fck bir miktara \u00f6l\u00e7eklenebilecek potansiyele sahip CO2\u2019yi tutan bir teknoloji g\u00f6sterdi.\u201d Deneme tesisinin a\u00e7\u0131l\u0131\u015f zaman\u0131nda Science Alert sitesinin aktard\u0131\u011f\u0131 gibi, do\u011frudan hava yakalama y\u00f6ntemi, t\u0131pk\u0131 yeni g\u00fcne\u015f enerjisi h\u00fccrelerinin suyu bir hidrojen yak\u0131t\u0131na ay\u0131rmas\u0131 gibi \u00e7al\u0131\u015f\u0131yor. Geri d\u00f6n\u00fc\u015ft\u00fcrme tesisi, fanlardan olu\u015fan dev bir yap\u0131 ve hava ile temasa ge\u00e7ip karbonat minerali olu\u015fturan s\u0131v\u0131 hidroksit \u00e7\u00f6zeltisi kullanarak havadan CO2\u2019yi ay\u0131r\u0131yor. Bu karbonat haplar\u0131 i\u015flenerek kapal\u0131 bir kanal\u0131n i\u00e7in aktar\u0131l\u0131yor ve yak\u0131t olarak kullan\u0131labilen veya daha sonras\u0131 i\u00e7in saklanabilen karbondioksit ile su buhar\u0131na geri \u00e7evriliyor. CBC News\u2019a g\u00f6re, bu y\u00f6ntemi kullanan daha b\u00fcy\u00fck bir tesisin, g\u00fcnde 400 litreye kadar benzin veya dizel \u00fcretebilmesi laz\u0131m. Sahip oldu\u011fu \u00fcst\u00fcnl\u00fcklerden biri ise, CO2\u2019yi yak\u0131ta d\u00f6n\u00fc\u015ft\u00fcrd\u00fc\u011f\u00fc i\u00e7in gemiler, u\u00e7aklar ve t\u0131rlar gibi b\u00fcy\u00fck yak\u0131t oburlar\u0131na g\u00fc\u00e7 sa\u011flamak i\u00e7in altyap\u0131 tesisinde hi\u00e7bir de\u011fi\u015fime ihtiya\u00e7 duyulmayacak olmas\u0131. Mevcut petrol pompalar\u0131 bile yak\u0131tla \u00e7al\u0131\u015fabilir. Di\u011fer taraftan, g\u00fcne\u015f enerjisi ve r\u00fczgar teknolojilerinin sahip oldu\u011fu b\u00fcy\u00fck bir k\u0131s\u0131tlama ise, enerjiyi yakalamak ve da\u011f\u0131tmak i\u00e7in \u00f6zel teknolojiler gerektiriyor olmalar\u0131. \u201cTeknolojinin g\u00fczel taraf\u0131, kuramsal olarak sonunda mevcut t\u00fcm fosil tabanl\u0131 ta\u015f\u0131t yak\u0131tlar\u0131n\u0131n yerine ge\u00e7mesi i\u00e7in hi\u00e7bir ger\u00e7ek k\u0131s\u0131tlama bulunmamas\u0131,\u201d diyor Corless. \u0130leride Carbon Engineering i\u00e7in en \u00f6nemli \u015fey, ticari olarak nas\u0131l ge\u00e7erli olaca\u011f\u0131n\u0131 \u00e7\u00f6zmek. Digital Journal\u2018da belirtildi\u011fi \u00fczere, karbonun fiyat\u0131 d\u00fcnya \u00e7ap\u0131nda 1 dolar/ton\u2019dan (Meksika ve Polonya\u2019da) 130 dolar/ton\u2019a kadar (\u0130sve\u00e7\u2019te) de\u011fi\u015fiyor ve Carbon Engineering kendisini ticari olarak desteklemek i\u00e7in \u00fcr\u00fcnlerini 100 dolar/ton civar\u0131nda satmak zorunda olacak. Gelecekte do\u011frudan hava yakalamada neler olaca\u011f\u0131n\u0131 g\u00f6rmek i\u00e7in beklemek zorunday\u0131z, fakat sahip oldu\u011fu potansiyel bizi \u00e7ok heyecanland\u0131r\u0131yor. A\u015fa\u011f\u0131daki videoyu izleyerek nas\u0131l \u00e7al\u0131\u015ft\u0131\u011f\u0131 hakk\u0131nda daha fazla \u015fey bulabilirsiniz:", "tags": ["atmosfer", "geri d\u00f6n\u00fc\u015f\u00fcm", "iklim", "k\u00fcresel \u0131s\u0131nma", "sera gazlar\u0131"]},
{"source": "bilimfili.com", "url": "https://bilimfili.com/internet-balonlari-gezegenimizi-sarmalayacak/", "category": "teknoloji", "date": "1 Kas\u0131m 2015", "title": "\u0130nternet Balonlar\u0131 Gezegenimizi Sarmalayacak", "content": "Google\u2019\u0131n Loon Projesi, d\u00fcnyada \u015fu an iyi bir internet eri\u015fimi olmayan b\u00f6lgelere internet ba\u011flant\u0131s\u0131 sa\u011flamay\u0131 planlayan epeyce tutkulu bir plan. Peki bu nas\u0131l olacak? Y\u00fczeyin 20 kilometre \u00fcst\u00fcndeki stratosferde as\u0131l\u0131 duracak olan dev bir helyum balon filosu birle\u015ferek, y\u00fczeye internet \u0131\u015f\u0131nlayan y\u00fcksek teknolojili bir ileti\u015fim a\u011f\u0131 olu\u015fturacak. \u015eirketin bu hafta, Loon Projesi balonlar\u0131ndan olu\u015fan bir \u00e7emberle gezegeni ku\u015fatmay\u0131 planlamas\u0131n\u0131 ve balonlar\u0131n y\u00f6r\u00fcngesi alt\u0131nda ya\u015fayanlar i\u00e7in aral\u0131ks\u0131z bir veri hizmeti sa\u011flayaca\u011f\u0131n\u0131 a\u00e7\u0131klamas\u0131n\u0131n ard\u0131ndan, projenin vaatleri daha da tutkulu hale geliyor. Kula\u011fa bilim kurgu gibi geliyor fakat hayal aleminden gelen bir fikirden bahsetmiyoruz. Google, mevcut denemelerin planland\u0131\u011f\u0131 gibi ba\u015far\u0131l\u0131 olmas\u0131 halinde bunu gelecek sene yapaca\u011f\u0131n\u0131 s\u00f6yl\u00fcyor. Loon Projesi\u2019nin ba\u015fkan yard\u0131mc\u0131s\u0131 Mike Cassidy, BBC\u2019ye \u015f\u00f6yle konu\u015fuyor: \u201cD\u00fcnya etraf\u0131nda aral\u0131ks\u0131z bir kordon yapmak i\u00e7in 300 civar\u0131 balona ihtiyac\u0131m\u0131z var. Bir balon r\u00fczgar ile birlikte menzil d\u0131\u015f\u0131na \u00e7\u0131karsa, di\u011feri gelip onun yerini alacak. Gelecek sene d\u00fcnya \u00e7evresindeki ilk aral\u0131ks\u0131z \u00e7emberimizi in\u015fa etmeyi ve belirli b\u00f6lgeler i\u00e7in bir t\u00fcr kesintisiz kapsama alan\u0131 elde etmeyi umuyoruz.\u201d B\u00f6ylesi ilk \u00e7ember, G\u00fcney Yar\u0131mk\u00fcre\u2019nin \u00fcst\u00fcndeki bir b\u00f6lgeyi ku\u015fatacak ve s\u00f6z\u00fc edilen 300 balondan her biri, a\u015fa\u011f\u0131da bulunan 40 kilometre \u00e7ap\u0131ndaki bir alana ba\u011flant\u0131 sa\u011flayacak.\nGoogle\u2019\u0131n birlikte \u00e7al\u0131\u015ft\u0131\u011f\u0131 s\u00fcper-bas\u0131n\u00e7l\u0131 balonlar, \u015firketin 2013 y\u0131l\u0131nda Loon Projesi\u2019ni ilan etti\u011fi zamandan beri b\u00fcy\u00fck geli\u015fme kaydetti.\nCassidy \u015f\u00f6yle devam ediyor: \u201c\u0130lk zamanlarda, balonlar be\u015f, yedi veya 10 g\u00fcn dayan\u0131yordu. \u015eimdi 187 g\u00fcn kadar dayanm\u0131\u015f balonlara sahibiz. Ayr\u0131ca f\u0131rlatma i\u015flemini de geli\u015ftirdik. Bir balonu f\u0131rlatmak, 14 ki\u015finin bir veya iki saat \u00e7al\u0131\u015fmas\u0131n\u0131 gerektiriyordu. \u015eimdi otomatik hale getirilmi\u015f bir vin\u00e7 ile her 15 dakikada, iki veya \u00fc\u00e7 ki\u015fiyle bir balonu f\u0131rlatabiliyoruz.\u201d Loon Projesi\u2019nin karada sa\u011flad\u0131\u011f\u0131 ba\u011flant\u0131 da \u00f6nemli \u00f6l\u00e7\u00fcde iyile\u015ftirildi. Aslen sa\u011flanan hizmet, 3G \u015febekelere benziyordu, fakat balonlar \u015fimdi saniyede 10 megabite kadar uzanan h\u0131zlarla veriyi ula\u015ft\u0131rabiliyor ve bu, d\u00fcnyan\u0131n pek\u00e7ok b\u00f6lgesindeki 4G h\u0131zlar\u0131na e\u015fit. Cassidy 300 balon \u00e7emberiyle her \u015fey yolunda giderse, Loon Projesi\u2019nin ilk tic\u00e2ri beta m\u00fc\u015fterilere a\u00e7\u0131lmaya ba\u015flayaca\u011f\u0131n\u0131 s\u00f6yl\u00fcyor. Bunlar\u0131n aras\u0131nda hizmet s\u00f6zle\u015fmesini Temmuz\u2019da imzalayan Sri Lanka ve bu hafta \u00fc\u00e7 cep telefonu \u015febeke sa\u011flay\u0131c\u0131s\u0131 ile anla\u015fma yap\u0131lan Endonezya var.\nD\u00fcnya\u2019n\u0131n \u00fc\u00e7te ikisinin h\u00e2l\u00e2 internet eri\u015fimi olmad\u0131\u011f\u0131 g\u00f6z \u00f6n\u00fcnde bulunduruldu\u011funda, Loon Projesi\u2019nin uzun bir uluslararas\u0131 m\u00fc\u015fteri kuyru\u011funa sahip olaca\u011f\u0131n\u0131 san\u0131yoruz. Kaynak :\u00a0Project Loon is set to circle the planet with Internet balloons in 2016, www.sciencealert.com/project-loon-is-set-to-circle-the-planet-with-internet-balloons-in-2016", "tags": ["bilgisayar bilimleri"]},
{"source": "bilimfili.com", "url": "https://bilimfili.com/wi-fi-sinyalleri-duvarlarin-arkasindaki-birisini-fark-edebilir-ve-takip-edebilir/", "category": "teknoloji", "date": "2 Kas\u0131m 2015", "title": "Wi-Fi Sinyalleri Duvarlar\u0131n Arkas\u0131ndaki Birisini Fark Edebilir ve Takip Edebilir", "content": "Wi-Fi sinyalleri duvarlar\u0131n\u00a0arkas\u0131ndan\u00a0sizi fark edebilir ve hatta haraketlerinizi takip edebilir. Wi-Fi\u2019nin \u00e7a\u011fda\u015f ya\u015fam\u0131n neredeyse zorunlu bir par\u00e7as\u0131 haline geldi\u011fini s\u00f6yleyebiliriz, fakat g\u00f6r\u00fcn\u00fc\u015fe g\u00f6re bu teknoloji, sadece dijital cihazlar\u0131m\u0131za veri ak\u0131\u015f\u0131 g\u00f6ndermekle kalm\u0131yor \u00e7ok daha fazlas\u0131n\u0131 yap\u0131yor. ABD\u2019deki ara\u015ft\u0131rmac\u0131lar, bir bina boyunca insan hareketini tespit ve takip eden, \u201cRF (Radyo Frekans\u0131) Yakalama\u201d ad\u0131 verilen bir sistem geli\u015ftirdiler. \u0130nsanlar\u0131n, duvarlar\u0131n veya mobilyalar\u0131n arkas\u0131nda durmas\u0131 veya binan\u0131n \u00f6b\u00fcr ucundaki odalarda bulunmas\u0131 bile tespit edilmelerini engelleyemiyor. Massachussetts Teknoloji Enstit\u00fcs\u00fc\u2019nden (MIT) ara\u015ft\u0131rmac\u0131lar, gelecek ay SIGGRAPH Asya 2015 toplant\u0131s\u0131nda sunacaklar\u0131 bir makalede, RF Yakalama\u2019n\u0131n ba\u015fka odadaki belirli insanlar\u0131 nas\u0131l saptayabildi\u011fi ve nas\u0131l hareket ettiklerini (y\u00fcr\u00fcmek, havadaki el i\u015faretlerini izlemek ve hatta nefes alan bir insan\u0131n g\u00f6\u011fs\u00fcndeki y\u00fckselme ve inmeler dahil) tespit etmek i\u00e7in v\u00fccut hareketlerini nas\u0131l izleyebildi\u011fini a\u00e7\u0131klayacaklar. Tezin ba\u015f yazar\u0131 Fadel Adib; sistemin sa\u011flad\u0131\u011f\u0131 imkanlar\u0131n olduk\u00e7a geni\u015f oldu\u011funu ve bu teknolojinin kullan\u0131m \u015fekilleri hakk\u0131nda d\u00fc\u015f\u00fcnmenin hen\u00fcz ba\u015f\u0131nda oldu\u011fumuzu s\u00f6yl\u00fcyor. Cihaz, kablosuz sinyalleri ileterek ve vericiye geri g\u00f6nderildi\u011fi zaman sinyal yans\u0131malar\u0131n\u0131 inceleyerek, \u00f6zelle\u015ftirilmi\u015f bir t\u00fcr Wi-Fi y\u00f6nlendiricisi gibi \u00e7al\u0131\u015f\u0131yor. \u015eimdiye kadar, farkl\u0131 insanlardan (ve farkl\u0131 v\u00fccut b\u00f6lgelerinden) seken kablosuz sinyaller ayn\u0131 \u015fekilde g\u00f6r\u00fcn\u00fcyordu ve bu durum sinyallere dair bir ayr\u0131m yapmaya \u00e7al\u0131\u015ft\u0131\u011f\u0131n\u0131zca sorun te\u015fkil ediyordu. MIT\u2019nin Bilgisayar Bilimi ve Yapay Zeka Laboratuvar\u0131\u2019ndan (CSAIL) bir profes\u00f6r olan Dina Katabi \u015f\u00f6yle diyor: \u201cBu yans\u0131malardan elde edilen veri minumum d\u00fczeyde. Fakat, yans\u0131malar\u0131n sebep oldu\u011fu s\u0131radan g\u00fcr\u00fclt\u00fcy\u00fc minimuma indiren bir dizi algoritma geli\u015ftirdik ve bu algoritmalar sayesinde yans\u0131malardan anlaml\u0131 sinyalleri \u00e7\u0131karabiliyoruz.\u201d Algoritmalar, 3 boyutlu uzayda bulunan hareketlerdeki \u00e7e\u015fitlili\u011fi izliyor ve bir kez belirli bir insana y\u00f6nlendirildi\u011finde, odadaki her bir bireyin sanal sil\u00fcetlerini h\u0131zl\u0131 bir \u015fekilde olu\u015fturabiliyor, onlar\u0131 boylar\u0131na ve v\u00fccut \u015fekillerine g\u00f6re tan\u0131yabiliyor. Ara\u015ft\u0131rmac\u0131lara g\u00f6re, bu t\u00fcr bir v\u00fccut izleme teknolojisi, Hollywood filmlerinde kullan\u0131lan hareketi yakalama tekni\u011finden, insanlar\u0131n evlerini daha donan\u0131ml\u0131 bir g\u00fcvenlik a\u011f\u0131 ile korumalar\u0131n\u0131 sa\u011flayacak ak\u0131ll\u0131 ev tasar\u0131mlar\u0131n\u0131 sa\u011flamaya kadar pek \u00e7ok alanda etkin bir geli\u015fim sa\u011flayabilir. Ara\u015ft\u0131rmac\u0131lar; bu teknolojiyi, bayg\u0131n d\u00fc\u015fen bir aile \u00fcyesi i\u00e7in 112\u2019yi arayabilen bir ev aletine hatta evde \u0131\u015f\u0131klar\u0131 ve televizyonu a\u00e7maktan evde bulundu\u011fun yere g\u00f6re \u0131s\u0131y\u0131 ayarlamaya kadar etkili olabilecek bir alete d\u00f6n\u00fc\u015ft\u00fcrmeye \u00e7al\u0131\u015ft\u0131klar\u0131n\u0131 s\u00f6yl\u00fcyorlar. Kaynak: Peter Dockrill, \u201cWi-Fi signals can identify you through walls and even track your movements,\u201d\u00a0http://www.sciencealert.com/wi-fi-signals-can-identify-you-through-walls-and-even-track-your-movements", "tags": ["bilgisayar bilimleri", "g\u00f6r\u00fcnt\u00fcleme teknikleri", "veri korsanl\u0131\u011f\u0131"]},
{"source": "bilimfili.com", "url": "https://bilimfili.com/kuantum-bilgisayar-yarisinda-sona-yaklasildi/", "category": "teknoloji", "date": "10 Kas\u0131m 2015", "title": "Kuantum Bilgisayar Yar\u0131\u015f\u0131nda Sona Yakla\u015f\u0131ld\u0131", "content": "Avustralya Kuantum Hesaplama ve \u0130leti\u015fim Teknolojileri Merkezi\u2019nde (CQC2T) \u00e7al\u0131\u015fan ara\u015ft\u0131rmac\u0131lar, New South Wales \u00dcniversitesi (UNSW) b\u00fcnyesindeki laboratuvarlarda yapt\u0131klar\u0131 \u00e7al\u0131\u015fmalarla silikon i\u00e7inde \u00f6l\u00e7eklenebilir kuantum bilgisayar geli\u015ftirme yar\u0131\u015f\u0131nda liderli\u011fi ele ge\u00e7irdi. Avustralyal\u0131 bilimciler tekil atom kuantum bitlerini temel alan bir 3D silikon \u00e7ip mimarisi tasarlad\u0131. Atomik \u00f6l\u00e7ekte fabrikasyon tekniklerine uyumlu olan bu kuantum bitler, b\u00fcy\u00fck \u00f6l\u00e7ekli kuantum bilgisayar yap\u0131land\u0131rmak i\u00e7in bir \u015fablon sa\u011fl\u0131yor. UNSW ekibi yapt\u0131klar\u0131 bu \u00e7al\u0131\u015fma ile atomik \u00f6l\u00e7ekte cihazlar\u0131n hayata ge\u00e7irilmesi i\u00e7in \u015fimdiden benzersiz bir fabrikasyon stratejisi sunmu\u015f durumda. Ayr\u0131ca elektron veya tekil fosfor atomlar\u0131n\u0131n \u00e7ekirdek spinlerini kullanarak silikon i\u00e7inde d\u00fcnyan\u0131n en verimli kuantum bitlerini geli\u015ftirmi\u015f oldular. Kuantum bitler (kubitler), biliyor olabilece\u011finiz gibi, kuantum bilgisayarlar\u0131n en temel veri bile\u015fenleridir. \u0130\u015f g\u00f6rebilen bir kuantum bilgisayar\u0131n uygun \u00f6l\u00e7eklerde yap\u0131labilmesi yolundaki son engellerden biri de mimariydi. Bu noktada \u00e7ok say\u0131da kubitin nas\u0131l tam bir kesinlikle kontrol edilebilece\u011finin anla\u015f\u0131lmas\u0131 gerekiyordu. Ayr\u0131ca hesaplamalarda olu\u015fabilecek kuantum hatalar\u0131n\u0131n da s\u00fcrekli olarak d\u00fczeltilmesi zorunluydu. CQC2T ekibinin, UNSW ve Melbourne \u00dcniversitesi\u2019nden ara\u015ft\u0131rmac\u0131lar\u0131n da gerek kuramsal gerekse deneysel destekleri ile tasarlad\u0131klar\u0131 cihaz i\u015fte bunlar\u0131 yapabiliyor. Ge\u00e7ti\u011fimiz g\u00fcnlerde Science Advances dergisinde yay\u0131mlad\u0131klar\u0131 makale ile ara\u015ft\u0131rma bulgular\u0131n\u0131 payla\u015fan ekip, yeni silikon mimarinin atomik \u00f6l\u00e7ekte kubitler kulland\u0131\u011f\u0131n\u0131 belirtiyor. Kubitler, \u00fc\u00e7 boyutlu bir dizayn i\u00e7indeki son derece ince kontrol \u00e7izgilerine hizalanm\u0131\u015f durumda bulunuyor. Soldan sa\u011fa Dr.Matthew House, Sam Hile (oturan), Prof. Sven Rogge ve Prof. Michelle Simmons Telif: Deb Smith, UNSW \u201cBu \u00e7al\u0131\u015fma ile silikon i\u00e7erisine atomik \u00f6l\u00e7ekte cihazlar yerle\u015ftirebilece\u011fimizi g\u00f6sterdik. Biz hata kontrol protokolleri uygulayabilece\u011fimiz bir mimari geli\u015ftirmeye \u00e7al\u0131\u015f\u0131yorduk. Daha fazla say\u0131da kubite g\u00f6re \u00f6l\u00e7eklendirip geni\u015fletebilece\u011fimiz, uygulanabilir bir sistem istiyorduk. Bu \u00e7al\u0131\u015fma ve bu mimari ile son noktaya ula\u015fm\u0131\u015f olduk. Art\u0131k bu uluslararas\u0131 yar\u0131\u015fta biti\u015fe varmak i\u00e7in ne yapmam\u0131z gerekti\u011fini tam olarak biliyoruz,\u201d diyor Prof. Michelle Simmons. Ekip cihaz\u0131 tasarlarken, bir \u00e7izgi boyunca konumland\u0131r\u0131lm\u0131\u015f tek boyutlu bir kubit dizisinden yola \u00e7\u0131km\u0131\u015f. Buradan hatalara kar\u015f\u0131 daha toleransl\u0131 olan d\u00fczlem \u00fczerinde konumland\u0131r\u0131lm\u0131\u015f iki boyutlu bir diziye ge\u00e7en ekip, bu kubit katman\u0131n\u0131 \u00fc\u00e7 boyutlu bir mimari \u015feklinde kablo d\u00f6\u015feli katmanlar\u0131n aras\u0131na sandvi\u00e7lemi\u015f. Bu kablolar\u0131n alt k\u00fcmelerinden birine gerilim uygulayarak, \u00e7ok say\u0131da kubit paralel olarak bir dizi i\u015flemle kontrol edilebiliyor. \u00d6nemli bir di\u011fer nokta ise hesaplamada olu\u015fabilecek hatalar\u0131n, 2D y\u00fczey kodu hata d\u00fczeltme protokolleri yoluyla, olu\u015fmalar\u0131ndan daha h\u0131zl\u0131 d\u00fczeltilebiliyor olmas\u0131. Melbourne \u00dcniversitesi profes\u00f6rlerinden Lloyd Hollenberg \u015f\u00f6yle diyor: \u201cEkibimiz d\u00fcnyan\u0131n en iyi kubitlerini silikon i\u00e7erisinde \u00fcretti. Ancak bunu tam i\u015flevsel bir kuantum bilgisayar \u00f6l\u00e7e\u011fine b\u00fcy\u00fctmek i\u00e7in gereken \u015fey, bu kubitlerin say\u0131s\u0131n\u0131n artt\u0131r\u0131lmas\u0131ndan daha fazlas\u0131. Hatalar\u0131 kuantum mekaniksel olarak d\u00fczeltebilecek \u015fekilde onlar\u0131 d\u00fczenleyip kontrol edebilmeliyiz.\u201d \u00a0 Ek Bilgi:\n Klasik bilgisayarlarda veri, ikili sistem bitleri bi\u00e7iminde saklan\u0131r. Bu bitler her zaman iki durumdan birinde bulunurlar: 0 veya 1. Bir kubit ise ayn\u0131 anda bu iki durumda birden bulunabilir. Bu duruma \u201cs\u00fcperpozisyon\u201d ad\u0131 verilir. Kubit, bu kuantum tuhafl\u0131\u011f\u0131ndan yararlanarak, paralel olarak \u00e7ok say\u0131da hesaplaman\u0131n yap\u0131labilmesini sa\u011flar (iki kubitli bir sistem 4 de\u011ferli i\u015flem ger\u00e7ekle\u015ftirebilir; \u00fc\u00e7 kubitli bir sistem 8 de\u011ferli \u015feklinde devam eder). Sonu\u00e7 olarak kuantum bilgisayarlar bug\u00fcn\u00fcn s\u00fcper bilgisayarlar\u0131n\u0131n \u00e7ok \u00f6tesine ge\u00e7eceklerdir. Ayr\u0131ca \u00e7ok de\u011fi\u015fik konulardaki karma\u015f\u0131k problemler i\u00e7in inan\u0131lmaz avantajlar sunabilirler. \u00a0  \u00a0 Kaynak: Phys.org, \u201cScientists design full-scale architecture for quantum computer in silicon\u201d\n< http://phys.org/news/2015-10-scientists-full-scale-architecture-quantum-silicon.html > Referans: Science Advances, \u201cA surface code quantum computer in silicon\u201d\n< http://dx.doi.org/10.1126/sciadv.1500707 >", "tags": ["kuantum bilgisayar", "kuantum fizi\u011fi"]},
{"source": "bilimfili.com", "url": "https://bilimfili.com/yapay-zeka-kitlesel-issizlik-ve-toplumsal-esitsizlige-yol-acabilir/", "category": "teknoloji", "date": "15 Kas\u0131m 2015", "title": "Yapay Zeka, Kitlesel \u0130\u015fsizlik ve Toplumsal E\u015fitsizli\u011fe Yol A\u00e7abilir!", "content": "Amerika\u2019da yap\u0131lan bir ara\u015ft\u0131rmaya g\u00f6re, son on y\u0131ld\u0131r end\u00fcstriyel robotlar\u0131n say\u0131s\u0131n\u0131n %72 artmas\u0131 insanlara i\u015flerini kaybedeceklerini d\u00fc\u015f\u00fcnd\u00fcr\u00fcyor. Sekt\u00f6rdeki giderek artan yat\u0131r\u0131mlar, bu durumu daha da k\u00f6t\u00fcle\u015ftirebilir gibi g\u00f6z\u00fck\u00fcyor. Amerika aliyeerrill Lynch Bankas\u0131\u2019n\u0131n raporuna g\u00f6re, robot devriminin emek piyasas\u0131nda \u00e7ok b\u00fcy\u00fck bir potansiyel etkisi mevcut. Rapor, robotik geli\u015fmelerin yarat\u0131c\u0131 y\u0131k\u0131ma (creative disruption) yol a\u00e7t\u0131\u011f\u0131n\u0131 iddia ediyor. Bu y\u0131k\u0131m, verimlili\u011fi artt\u0131r\u0131p maliyetleri d\u00fc\u015f\u00fcrerek yaratt\u0131\u011f\u0131 fayda emek piyasas\u0131nda y\u0131k\u0131ma yol a\u00e7maktad\u0131r. Fazla say\u0131da i\u015f\u00e7i, i\u015flerini kaybetme durumuyla kar\u015f\u0131 kar\u015f\u0131ya kalmaktad\u0131r. \u00d6rnek olarak, San Francisco\u2019da kurulan bir giri\u015fim, tam otomatik bir hamburger \u00e7evirme makinesi \u00fcretti. Bu makine, sekt\u00f6r\u00fc fast food restoranlarda i\u015f\u00e7i yerine makine bulundurmaya y\u00f6neltecek gibi g\u00f6r\u00fcn\u00fcyor. Yine yak\u0131n zamanda, Birle\u015fik Arap Emirlikleri\u2019nde, \u201ctamamen ak\u0131ll\u0131 robot\u201d olarak tan\u0131t\u0131m\u0131 yap\u0131lan polis memurlar\u0131 i\u00e7in \u201cdaha fazla ki\u015fi i\u015fe almadan daha iyi hizmet\u201d slogan\u0131 kullan\u0131ld\u0131. Bu durum hala ger\u00e7eklikten \u00e7ok bilimkurgu gibi g\u00f6r\u00fcnse de, rapor bu gibi yeniliklerin sadece ihtimal olman\u0131n \u00f6tesinde oldu\u011funu, hatta \u00f6n\u00fcm\u00fczdeki be\u015f y\u0131l i\u00e7erisinde robotik piyasan\u0131n geni\u015fli\u011finin \u00fc\u00e7 kat artaca\u011f\u0131n\u0131 \u00f6n g\u00f6r\u00fcyor. Yani; yapay zeka, makinelerin otomatik olarak \u00f6\u011frenebilmesi ve do\u011fal kullan\u0131c\u0131 aray\u00fczleri (ses tan\u0131ma gibi) gibi \u00f6zelliklerin kombinasyonu, bir\u00e7ok i\u015fin bilgisini makinelere y\u00fckleyecek ve eskiden imkans\u0131z gibi g\u00f6r\u00fcnen bir\u00e7ok i\u015fi makineler yapacak. Google\u2019\u0131n yapay zeka m\u00fcd\u00fcrlerinden Ray Kurzweil\u2019a g\u00f6re, bu durum \u00e7ok yak\u0131n bir zamanda kendisinin \u201ctekillik\u201d (\u201cSingularity\u201d) dedi\u011fi duruma yol a\u00e7abilir. Tekillik kuram\u0131, duygulu makinelerin, en zeki varl\u0131k \u00fcnvan\u0131n\u0131 insanlar\u0131n elinden alabilece\u011fini iddia ediyor. En ba\u015fta bahsetti\u011fimiz, Google m\u00fchendisleri kadar k\u00f6t\u00fcmser olmayan ancak benzer endi\u015feleri ve uyar\u0131lar\u0131 bar\u0131nd\u0131ran Merrill Lynch raporu, otomatik i\u015fg\u00fcc\u00fcn\u00fc y\u00fckseli\u015finin sosyal ve ekonomik e\u015fitsizli\u011fe yol a\u00e7arak, servetin sadece i\u015f sahiplerinde yo\u011funla\u015faca\u011f\u0131n\u0131 savunuyor. Bu durum, \u201ckazanan hepsini al\u0131r\u201d zihniyeti ve \u201ctekelci\u201d sonu\u00e7lar\u0131yla (\u201cwinner-takes-all and monopolistic outcomes\u201d) teknolojik patent sahiplerinin b\u00fcy\u00fck miktarlarda zenginlik elde etmesine sebep olurken, vas\u0131fs\u0131z i\u015f\u00e7iler i\u00e7in de yeni\u00a0m\u00fccadelelere\u00a0yol a\u00e7acak. Ancak, Merrill Lynch raporu da ge\u00e7mi\u015fte bir\u00e7ok kez g\u00fcndeme gelen baz\u0131 korkular\u0131 tekrarl\u0131yor. T\u0131pk\u0131 tar\u0131msal \u00fcretimdeki teknolojilerin, tar\u0131m i\u015f\u00e7ilerinin \u00e7al\u0131\u015fma saatlerini azaltt\u0131\u011f\u0131 gibi, \u015fimdiye kadar hi\u00e7 kitlesel i\u015fsizli\u011fe neden olmam\u0131\u015f teknoloji, bug\u00fcn art\u0131k t\u00fcm d\u00fcnyada i\u015f piyasas\u0131nda b\u00fcy\u00fck de\u011fi\u015fiklere yol a\u00e7abilir. Sonu\u00e7lar emek piyasas\u0131 i\u00e7in olumsuz gibi g\u00f6r\u00fcnse de, yeni robot teknolojilerinin t\u00fcm ya\u015fam\u0131 ve i\u015f hayat\u0131n\u0131 derinden etkileyece\u011fi ku\u015fkusuz. Bunlar\u0131n emek piyasas\u0131n\u0131 da kendi i\u00e7inde d\u00f6n\u00fc\u015ft\u00fcrerek bir krizi engellemesini umuyoruz. Kaynak: \u201cReport Finds Rise Of Artificial Intelligence Could Spark Mass Unemployment And Inequality,\u201d\u00a0http://www.iflscience.com/technology/artificial-intelligence-could-cause-mass-unemployment-and-inequality Merrill Lynch Report: http://www.bofaml.com/content/dam/boamlimages/documents/articles/D3_006/11511357.pdf", "tags": ["robotlar", "toplumbilim (sosyoloji)", "yapay zeka"]},
{"source": "bilimfili.com", "url": "https://bilimfili.com/lazerler-gunesten-daha-yuksek-sicakliklara-ulasabilecek/", "category": "teknoloji", "date": "16 Kas\u0131m 2015", "title": "Lazerler G\u00fcne\u015f\u2019ten Daha Y\u00fcksek S\u0131cakl\u0131klara \u00c7ok H\u0131zl\u0131 Ula\u015fabilecek", "content": "Yeni bir ara\u015ft\u0131rma, lazerlerin maddelerin s\u0131cakl\u0131klar\u0131n\u0131 saniyenin 20 katrilyonda biri s\u00fcrede G\u00fcne\u015f\u2019in merkezinden daha y\u00fcksek s\u0131cakl\u0131klara y\u00fckseltebildi\u011fini g\u00f6steriyor. Imperial College London\u2019dan teorik fizik\u00e7iler saniyenin bin milyon milyonda birinde belli malzemelerin s\u0131cakl\u0131klar\u0131n\u0131 19 milyon santigrat derecenin \u00fczerine \u00e7\u0131karabilen ekstrem h\u0131zl\u0131 bir \u0131s\u0131tma mekanizmas\u0131 icat etti. Detaylar\u0131 ile ilk kez sunulan metod, termon\u00fckleer f\u00fczyon enerjisi ara\u015ft\u0131rmalar\u0131nda yeni yollar a\u00e7abilir. \u00c7ok uzun zamand\u0131r bilim insanlar\u0131 G\u00fcne\u015f\u2019in temiz enerji \u00fcretme yetene\u011fini taklit edebilmenin ve ger\u00e7ekle\u015ftirmenin yollar\u0131n\u0131 aramaktayd\u0131. Bunun i\u00e7in gereken \u0131s\u0131tma s\u00fcrecinin bug\u00fcne kadar \u00fcretilmi\u015f en geli\u015fmi\u015f ve y\u00fcksek enerjili lazer sistemi*nden 100 kat daha h\u0131zl\u0131 ger\u00e7ekle\u015fmesi gerekiyordu. \u015eu andan sonraki s\u00fcre\u00e7 ise teorik olarak m\u00fcmk\u00fcn olan bu y\u00f6ntemi prati\u011fe d\u00f6kmek \u00fczerine \u00e7al\u0131\u015fmaktan ibaret olacak. \u015eu ana kadarki y\u00fcksek-enerjili lazer teknikleri maddeleri \u0131s\u0131tarak f\u00fczyon enerjisi elde etmeye \u00e7al\u0131\u015f\u0131yorlard\u0131. Yeni teorik metot ile maddenin kendisi \u2013 kendi iyonlar\u0131 \u2013 direk \u0131s\u0131t\u0131lmaya \u00e7al\u0131\u015f\u0131lacak. Bir\u00e7ok maddeyi \u0131s\u0131tmakta kullan\u0131lan lazerler \u00f6ncelikle hedef maddenin elektronlar\u0131na \u0131s\u0131 enerjisi ge\u00e7irirler. Bu da iyonlar\u0131 \u0131s\u0131t\u0131r ancak s\u00fcre\u00e7 iyonlar\u0131 direk \u0131s\u0131tma ile kar\u015f\u0131la\u015ft\u0131r\u0131ld\u0131\u011f\u0131nda \u00e7ok daha yava\u015f ger\u00e7ekle\u015fmi\u015f olur. Imperial\u2019dan ekibin ke\u015ffine g\u00f6re, belli tip malzemelerin \u00fczerine y\u00fcksek-\u015fiddetli lazerler at\u0131ld\u0131\u011f\u0131nda, elektrostatik \u015fok dalgalar\u0131 yarat\u0131lm\u0131\u015f ve iyonlar direkt olarak \u0131s\u0131t\u0131lm\u0131\u015f oluyor. Ke\u015fif ge\u00e7ti\u011fimiz hafta Nature Communications\u00a0dergisinde yay\u0131mland\u0131. Normalde lazerlerin yaratt\u0131\u011f\u0131 elektrostatik \u015fok dalgalar\u0131 iyonlar\u0131 \u00f6telemektedir. Bu da iyonlar\u0131n \u00f6ncelikle \u0131s\u0131nmas\u0131na de\u011fil ivmelenmesine -h\u0131zlanmas\u0131na- sebep olmaktad\u0131r. Ne var ki, s\u00fcper bilgisayar modelleri kullanarak, ara\u015ft\u0131rma ekibi; e\u011fer bir madde \u00f6zel bir iyon kombinasyonu i\u00e7erirse \u015fok dalgalar\u0131 taraf\u0131ndan farkl\u0131 h\u0131zlarda ivmelenebilece\u011fini ke\u015ffetti. Bu durum da s\u00fcrt\u00fcnmeye ve dolay\u0131s\u0131yla \u0131s\u0131nmaya sebep olur. Bu etkinin ise teoride plastikler gibi iki tip iyona sahip kat\u0131larda maksimum olaca\u011f\u0131 d\u00fc\u015f\u00fcn\u00fcl\u00fcyor. \u0130ki tip iyon bu noktada kibrit ve kibrit kutusu gibi d\u00fc\u015f\u00fcn\u00fclebilir. Yakmak i\u00e7in ikisine de ihtiya\u00e7 vard\u0131r. Ne kadar \u00e7ok kibritiniz olsa da onlar birbirlerini durduk yere \u0131s\u0131t\u0131p ate\u015fe vermezler bunun yerine kutunun tersi y\u00f6n\u00fcnde h\u0131zla s\u00fcrterek elde edece\u011finiz s\u00fcrt\u00fcnme \u0131s\u0131s\u0131na ihtiya\u00e7 duyars\u0131n\u0131z. Tek iyon tipli materyallerde bahsi ge\u00e7en etkinin tamamen yok oldu\u011funu ve hi\u00e7 ger\u00e7ekle\u015fmedi\u011fini belirtmekte de fayda var. Hedeflenen madde y\u00fcksek yo\u011funluklu oldu\u011fu i\u00e7in \u0131s\u0131nma da \u00e7ok h\u0131zl\u0131 ger\u00e7ekle\u015fiyor. Elektrostatik \u015fok dalgalar\u0131 ge\u00e7erken (iki tip iyonlu malzemeden ge\u00e7i\u015f) ortalama bir kat\u0131 maddenin sahip oldu\u011fu yo\u011funlu\u011fun 10 kat\u0131na kadar s\u0131k\u0131\u015ft\u0131r\u0131lan iyonlar, s\u00fcrt\u00fcnme etkisinin maksimize olmas\u0131na sebep oluyor ve \u0131s\u0131nma h\u0131z\u0131 katlan\u0131yor. Deneysel olarak kan\u0131tlan\u0131rsa, teknik gelmi\u015f ge\u00e7mi\u015f en h\u0131zl\u0131 ve \u00f6nemli miktarda maddeyi laboratuvar ortam\u0131nda \u0131s\u0131tma oran\u0131na sahip y\u00f6ntem olacak. H\u0131zl\u0131 s\u0131cakl\u0131k de\u011fi\u015fimleri B\u00fcy\u00fck Hadron \u00c7arp\u0131\u015ft\u0131r\u0131c\u0131s\u0131\u2019nda oldu\u011fu gibi atomlar\u0131n veyahut par\u00e7ac\u0131klar\u0131n ivmelendirici/ h\u0131zland\u0131r\u0131c\u0131larda birbirlerine \u00e7arparak ge\u00e7mesi s\u0131ras\u0131nda ger\u00e7ekle\u015fir. Buna kar\u015f\u0131l\u0131k yeni ke\u015ffedilen teknik, kat\u0131 yo\u011funluklar\u0131ndaki maddelerin s\u0131cakl\u0131klar\u0131n\u0131 lazer y\u00f6ntemi ile -h\u0131zland\u0131r\u0131p \u00e7arp\u0131\u015ft\u0131rmadan \u2013 \u0131s\u0131tabilecek. *Bahsi ge\u00e7en lazer sistemi California\u2019da bulunan\u00a0Lawrence Livermore National Laboratory\u2019deki sistemdir.\u00a0 Kaynak :\u00a0A. E. Turrell, M. Sherlock, S. J. Rose. Ultrafast collisional ion heating by electrostatic shocks. Nature Communications, 2015; 6: 8905 DOI:10.1038/ncomms9905", "tags": ["f\u00fczyon", "G\u00fcne\u015f", "lazer"]},
{"source": "bilimfili.com", "url": "https://bilimfili.com/artik-robotlar-da-fiziksel-aci-cekebilecekler/", "category": "teknoloji", "date": "29 May\u0131s 2016", "title": "Art\u0131k, Robotlar da Fiziksel Ac\u0131 \u00c7ekebilecek", "content": "Y\u00fcr\u00fcyebilen ve konu\u015fabilen robotlar art\u0131k kolayl\u0131kla \u00fcretilebiliyor, fakat \u015fimdi ise robotlara canl\u0131lara ait belki de tahmin edemeyece\u011finiz ba\u015fka bir \u00f6zelli\u011fin kazand\u0131r\u0131lmas\u0131 hedefleniyor; ac\u0131y\u0131 hissetme yetene\u011fi. Tabii ki ara\u015ft\u0131rmac\u0131lar\u0131n bu yetene\u011fi robotlara eklemelerindeki ama\u00e7; e\u011fer robotlar d\u00fcnyay\u0131 istila edecek olurlarsa, insanlara bir \u015fans vermek de\u011fil. Ara\u015ft\u0131rmac\u0131lar\u0131n \u00fczerine \u00e7al\u0131\u015ft\u0131klar\u0131 bu teknolojinin arkas\u0131nda, robotlar\u0131n kendi kendilerini ve robotlarla beraber \u00e7al\u0131\u015facak insanlar\u0131 korumalar\u0131n\u0131 sa\u011flama fikri var. \u00d6rne\u011fin; e\u011fer robotun motorlar\u0131n\u0131 ve te\u00e7hizat\u0131n\u0131 tehlikeye atacak bir durum olu\u015fursa, robot ka\u00e7\u0131nma reaksiyonlar\u0131 g\u00f6sterebilecek. Ara\u015ft\u0131rmac\u0131lardan birisi olan, Almaya\u2019daki Leibniz University\u2019den Johannes Kuehn\u2019in belirtti\u011fine g\u00f6re; ac\u0131, insan\u0131n ac\u0131n\u0131n kayna\u011f\u0131ndan ka\u00e7\u0131nmas\u0131n\u0131 sa\u011flayan bir mekanizmad\u0131r. Robotlar\u0131n da kendilerini ve birlikte \u00e7al\u0131\u015ft\u0131klar\u0131 insanlar\u0131 koruyabilmeleri i\u00e7in bilim insanlar\u0131, \u2018\u2019yapay robot sinir sistemi\u2019\u2019 olarak adland\u0131rd\u0131klar\u0131 sistemi geli\u015ftiriyor. Bu sistemin i\u015flevsel olabilmesi i\u00e7in, canl\u0131n\u0131n sinir sisteminde ac\u0131 olarak kar\u015f\u0131l\u0131k bulabilecek b\u00fct\u00fcn kaynaklar\u0131n tan\u0131mlanmas\u0131 gerekiyor; b\u0131\u00e7ak ve ate\u015f gibi. B\u00fct\u00fcn bu kaynaklar\u0131n tan\u0131mlanmas\u0131 sonras\u0131nda, robot kendisine zarar verebilecek eylemlere kar\u015f\u0131 reaksiyon g\u00f6sterebilir. Ara\u015ft\u0131rmac\u0131lar bu fikirlerini, ucunda bas\u0131nc\u0131 ve s\u0131cakl\u0131\u011f\u0131 tespit edebilecek bir sens\u00f6r bulunan robot kol ile test etti. Bu sens\u00f6rde de, insan derisinden modellenen bir \u2018robot-doku\u2019 yamas\u0131 kullan\u0131ld\u0131. Sens\u00f6r sayesinde nas\u0131l bir ac\u0131ya kar\u015f\u0131 nas\u0131l bir tepki verilece\u011fi belirlenebiliyor. Geli\u015ftirilen robot kol kendisine az ac\u0131 veren bir durumu tecr\u00fcbe ederse, ac\u0131 kayna\u011f\u0131 ile ba\u011flant\u0131s\u0131n\u0131 koparana kadar yava\u015f\u00e7a hareket ediyor ve daha sonra yeniden tan\u0131mlanan g\u00f6revine d\u00f6n\u00fcyor. E\u011fer \u00e7ok \u015fiddetli bir ac\u0131 hissederse, insan operat\u00f6rden yard\u0131m alana kadar kendisini bir \u00e7e\u015fit kapama moduna al\u0131yor. A\u015fa\u011f\u0131daki videoda robot kolun verdi\u011fi tepkileri g\u00f6rebilirsiniz.  Ara\u015ft\u0131rmac\u0131lara g\u00f6re buradaki en \u00f6nemli nokta insanlar\u0131 korumak. Yak\u0131n bir gelecekte, insanlar\u0131n robotlarla beraber ayn\u0131 i\u015f yerlerini payla\u015faca\u011f\u0131 \u00f6ng\u00f6r\u00fcl\u00fcyor. Bu tarz i\u015flerde de e\u011fer robot kendisini tehlikeye atabilecek ve/veya kendisine ac\u0131 veren bir durumu tespit ederse, bu duruma tepki verip \u00e7evresindeki herkesi uyarabilir. Robotlar\u0131n \u00f6\u011frenebilmelerini sa\u011flamak olduk\u00e7a temel bir problem. Fakat problemin i\u00e7erisindeki \u00e7\u00f6z\u00fclebilen her a\u015fama, robotlar\u0131 biraz daha zeki yap\u0131yor. Asl\u0131nda insan temelli d\u00fc\u015f\u00fcnd\u00fc\u011f\u00fcn\u00fczde, \u00f6\u011frenme deneme yan\u0131lma ile ger\u00e7ekle\u015febilecek bir s\u00fcre\u00e7tir. Mesela elinizi s\u0131cak bir sobaya dokundurup elinizi yakt\u0131\u011f\u0131n\u0131zda, art\u0131k soban\u0131n s\u0131cakl\u0131\u011f\u0131n\u0131 ve size verebilece\u011fi zarar\u0131 \u00f6\u011frenmi\u015f olursunuz. Robotlar i\u00e7in de ayn\u0131 durum ger\u00e7ekle\u015ftirilebilir, yani robotlara ac\u0131 \u00e7ekme hissi tan\u0131mlan\u0131rsa robotlar \u00e7evrelerini kendilerine zarar verebilecek durumlar \u00fczerinden \u00f6\u011frenebilir. Kaynak:\u00a0Researchers Teaching Robots to Feel and React to Pain, IEEE Spectrum, Retrieved from\u00a0http://spectrum.ieee.org/automaton/robotics/robotics-software/researchers-teaching-robots-to-feel-and-react-to-pain", "tags": ["robotlar"]},
{"source": "bilimfili.com", "url": "https://bilimfili.com/akilli-eller-gercek-olmak-uzere/", "category": "teknoloji", "date": "22 Nisan 2016", "title": "Ak\u0131ll\u0131 Eller Ger\u00e7ek Olmak \u00dczere", "content": "University of Sussex ara\u015ft\u0131rmac\u0131lar\u0131n\u0131n \u00f6nderlik etti\u011fi ve Nokia Ara\u015ft\u0131rma Merkezi ile Avrupa Ara\u015ft\u0131rma Konseyi taraf\u0131ndan desteklenen \u00e7al\u0131\u015fma, kullan\u0131c\u0131lar\u0131n; ellerine yans\u0131t\u0131lan ekranlarla etkile\u015firlerken yapt\u0131klar\u0131 \u015feyi hissetmeleri i\u00e7in bir yol bulmas\u0131 a\u00e7\u0131s\u0131ndan ilk olma \u00f6zelli\u011fi ta\u015f\u0131yor. Bu \u00e7al\u0131\u015fma, \u00f6zellikle el olmak \u00fczere insan v\u00fccudunu, gelecek nesil ak\u0131ll\u0131 saatler ve di\u011fer ak\u0131ll\u0131 cihazlar i\u00e7in uygun bir ekran uzant\u0131s\u0131 olarak g\u00f6ren teknoloji \u015firketlerinin kar\u015f\u0131la\u015ft\u0131\u011f\u0131 en b\u00fcy\u00fck zorluklardan birini \u00e7\u00f6z\u00fcyor. Mevcut fikirler, \u00e7al\u0131\u015fmak i\u00e7in avu\u00e7 i\u00e7iyle temas gerektirerek g\u00f6r\u00fcnt\u00fcy\u00fc bozan titre\u015fimlere veya pimlere dayan\u0131yor. Ancak SkinHaptics olarak adland\u0131r\u0131lan bu yeni icat, titre\u015fimleri elin di\u011fer taraf\u0131ndan avu\u00e7 i\u00e7ine g\u00f6ndererek, avu\u00e7 i\u00e7ini ekran\u0131 g\u00f6stermesi i\u00e7in bo\u015f b\u0131rak\u0131yor. Cihaz, ultrason dalgalar\u0131 el \u00fczerinden g\u00f6ndermek i\u00e7in \u2018zaman-\u00e7evrimi\u2019 i\u015flemi (\u2018time-reversal\u2019 processing) kullan\u0131yor. Bu y\u00f6ntem, sudaki dalga ile yay\u0131lma gibi etkili, fakat ters y\u00f6nde. Dalgalar, el boyunca yolculuk ettik\u00e7e, hedefe daha da kitleniyor ve avu\u00e7 i\u00e7indeki belirli bir noktada son buluyor. Bu y\u00f6ntem, haptik\u00a0(ing. haptics) ad\u0131 verilen ve h\u0131zla b\u00fcy\u00fcyen, bilgisayarlar ve teknoloji ile etkile\u015fim i\u00e7in dokunma duyusu ile denetim uygulaman\u0131n bilimi olan bir teknoloji alan\u0131ndan yararlan\u0131yor. Sussex \u00dcniversitesi\u2019ndeki ara\u015ft\u0131rma tak\u0131m\u0131na \u00f6nderlik eden Profes\u00f6r Sriram Subramanian, tasar\u0131mc\u0131lar\u0131n \u2018g\u00f6zs\u00fcz\u2019 teknoloji \u00e7a\u011f\u0131 olarak adland\u0131rd\u0131\u011f\u0131 \u015feye girmemizle birlikte, teknolojilerin ka\u00e7\u0131n\u0131lmaz olarak dokunma gibi di\u011fer duyular\u0131 kullanmas\u0131 gerekece\u011fini s\u00f6yl\u00fcyor. \u015e\u00f6yle s\u00f6yl\u00fcyor: \u201cGiyilebilir cihazlar zaten b\u00fcy\u00fck bir i\u015f alan\u0131 ve giderek b\u00fcy\u00fcyor. Fakat bizler teknolojiyi daha fazla giydik\u00e7e, daha k\u00fc\u00e7\u00fck hale geliyor ve ona daha az bak\u0131yoruz ve bu y\u00fczden \u00e7oklu alg\u0131sal yetenekler \u00e7ok daha \u00f6nemli hale geliyor.\u00a0Bisiklette oldu\u011funuzu ve ak\u0131ll\u0131 saatinizdeki ses denetimini de\u011fi\u015ftirmek istedi\u011finizi hayal etti\u011finizde, saat \u00fczerindeki etkile\u015fim alan\u0131 \u00e7ok k\u00fc\u00e7\u00fckt\u00fcr. Bu y\u00fczden \u015fimdi bu alan\u0131n, kullan\u0131c\u0131n\u0131n eline do\u011fru nas\u0131l geni\u015fletilebilece\u011fine bak\u0131l\u0131yor.\u00a0Bizim insanlara sundu\u011fumuz \u015fey, onlar el ile etkile\u015fim kurarken, yapt\u0131\u011f\u0131 eylemleri hissetme yetene\u011fidir.\u201d Kaynak : University of Sussex. \u201cResearch brings \u2018smart hands\u2019 closer to reality.\u201d ScienceDaily. ScienceDaily, 11 April 2016. <www.sciencedaily.com/releases/2016/04/160411101115.htm>.", "tags": ["giyilebilir teknoloji"]},
{"source": "bilimfili.com", "url": "https://bilimfili.com/beyin-dalgalarinizdan-taninabileceksiniz/", "category": "teknoloji", "date": "23 Nisan 2016", "title": "Beyin Dalgalar\u0131n\u0131zdan Y\u00fczde Y\u00fcz Tutarl\u0131l\u0131kla Tan\u0131nabileceksiniz", "content": "Belli bir uyarana kar\u015f\u0131 olu\u015fturdu\u011funuz tepki, \u00f6nemsiz ve s\u0131radan g\u00f6r\u00fcnebilir ancak sizin hakk\u0131n\u0131zda \u00e7ok \u015fey s\u00f6yleyebilir. Binghamton \u00dcniversitesi\u2019nde, Psikoloji B\u00f6l\u00fcm\u00fc Yard\u0131mc\u0131 do\u00e7entlerinden Sarah Laszlo ile\u00a0Elektrik ve Bilgisayar yard\u0131mc\u0131 do\u00e7enti Zhanpeng Jin\u2019in \u00f6nc\u00fcl\u00fc\u011f\u00fcnde ger\u00e7ekle\u015ftirilen bir ara\u015ft\u0131rmada, EEG ba\u015fl\u0131klar\u0131 giydirilen 50 bireyin ayr\u0131 ayr\u0131 beyin aktivitesi kay\u0131tlar\u0131 al\u0131nd\u0131. Kay\u0131tlar al\u0131n\u0131rken, bireylerden insandan insana de\u011fi\u015fen tepkilerin \u00fcretilip \u00fcretilmedi\u011fini ortaya \u00e7\u0131karabilmek ad\u0131na dizayn edilmi\u015f 500 ayr\u0131 g\u00f6rsele bakmalar\u0131 istendi. \u00d6rnek verilecek olursa bu g\u00f6rsellerin ve uyaranlar\u0131n i\u00e7inde, Anna Hathaway\u2019den bir dilim pizzaya; bottan \u2018conundrum\u2019 kelimesine kadar bir\u00e7ok ba\u011f\u0131ms\u0131z spesimen bulunuyor. Yap\u0131lan deneylerin sonucunda, g\u00f6sterilen her g\u00f6rsele kat\u0131l\u0131mc\u0131lar\u0131n beyinlerinin farkl\u0131 tepkiler \u00fcretti\u011fi g\u00f6r\u00fcld\u00fc. \u00d6yle ki; bilgisayar her g\u00f6n\u00fcll\u00fcn\u00fcn \u2018beyin-izi\u2019 (brainprint \u2013 terimde ayn\u0131 \u015fekilde bireye \u00f6zg\u00fc olan \u2018parmak izi\u2019ne g\u00f6nderme yap\u0131l\u0131yor) \u015femas\u0131n\u0131 y\u00fczde y\u00fcz kesinlikle belirleyebiliyor. \u00c7al\u0131\u015fmalar\u0131 hakk\u0131nda Laszlo\u2019nun yapt\u0131\u011f\u0131 a\u00e7\u0131klama \u015f\u00f6yle : \u00a0\u201cHer bireyin, her biri i\u00e7in farkl\u0131 \u015feyler hissedece\u011fi bu g\u00f6rsellerden y\u00fczlercesini ald\u0131\u011f\u0131n\u0131z zaman, yine her bireyi onlara bakt\u0131klar\u0131nda olu\u015fturduklar\u0131 beyin aktivitesinden tan\u0131yabiliyorsunuz.\u201d Ara\u015ft\u0131rmac\u0131lar\u0131n Neurocomputing\u00a0dergisinde 2015 y\u0131l\u0131nda \u201cBrainprint\u201d ba\u015fl\u0131\u011f\u0131 ile yay\u0131mlanan \u00e7al\u0131\u015fmalar\u0131nda, tek bir ki\u015fiyi tepkilerine bakarak 32 ki\u015filik grup i\u00e7inden yaln\u0131zca %97\u2019lik bir do\u011fruluk oran\u0131 ile tespit edebilmi\u015fti ve bu \u00e7al\u0131\u015fmada yaln\u0131zca kelimelere verilen tepkilere bak\u0131lm\u0131\u015ft\u0131, g\u00f6rsellere de\u011fil. Laszlo\u2019ya g\u00f6re, bu do\u011fruluk pay\u0131n\u0131 y\u00fczde 97\u2019lerden y\u00fczde 100\u2019e \u00e7\u0131karmak \u00e7ok b\u00fcy\u00fck bir olay, \u00e7\u00fcnk\u00fc bu sonu\u00e7lar\u0131n g\u00fcnl\u00fck hayattaki \u00a0uygulamalar\u0131 y\u00fcksek g\u00fcvenlik ko\u015fullar\u0131nda ve adli t\u0131pta \u00e7ok i\u015fe yarayabilir, ki b\u00f6yle ko\u015fullarda %97 emin olmak pek de i\u015fe yarayan bir \u015fey de\u011fildir. Beyin biyometri\u011fi bu anlamda son derece umut verici g\u00f6r\u00fcn\u00fcyor \u00e7\u00fcnk\u00fc, parmak izi veya retina gibi de\u011fi\u015ftirilebilir ve \u00e7al\u0131nabilir! bir \u015fey de\u011fil. Zhanpeng Jin\u2019 e g\u00f6re ise, bu teknolojinin basit g\u00fcvenlik sorunlar\u0131 i\u00e7in her yerde kullan\u0131labilir olmas\u0131, yak\u0131n gelecekte pek m\u00fcmk\u00fcn g\u00f6r\u00fcnm\u00fcyor ancak daha ciddi g\u00fcvenlik meselelerinde yani tekil i\u015flemlerde kullan\u0131lmas\u0131 ve \u00f6nemli sonu\u00e7lar al\u0131nmas\u0131\u00a0son derece m\u00fcmk\u00fcn. Kaynak : Maria V. Ruiz-Blondet, Zhanpeng Jin, Sarah Laszlo. CEREBRE: A Novel Method for Very High Accuracy Event-Related Potential Biometric Identification. IEEE Transactions on Information Forensics and Security, 2016; 11 (7): 1618 DOI: 10.1109/TIFS.2016.2543524", "tags": ["beyin", "g\u00f6r\u00fcnt\u00fcleme teknikleri", "veri korsanl\u0131\u011f\u0131"]},
{"source": "bilimfili.com", "url": "https://bilimfili.com/istenmeyen-dis-sesleri-engelleyebilen-kulaklik-gelistirildi/", "category": "teknoloji", "date": "28 Nisan 2016", "title": "\u0130stenmeyen D\u0131\u015f Sesleri Engelleyebilen Kulakl\u0131k Geli\u015ftirildi", "content": "\u015eimdiye kadar soka\u011f\u0131n g\u00fcr\u00fclt\u00fcs\u00fcnden ka\u00e7\u0131nmak i\u00e7in kulaklar\u0131m\u0131za y\u00fcksek seste m\u00fczik veren kulakl\u0131k tak\u0131yorduk. Fakat bunun \u00f6nemli sak\u0131ncalar\u0131ndan biri, duymam\u0131z gereken sesleri de duyamaz duruma gelmemizdi. Art\u0131k m\u00fczik dinlemeden ve gerekli sesleri ka\u00e7\u0131rmadan da istemedi\u011fimiz seslerden kendimizi koruyabilece\u011fiz. Avustralya\u2019da bulunan Curtin \u00dcniversitesi ara\u015ft\u0131rmac\u0131lar\u0131 taraf\u0131ndan geli\u015ftirilen yeni kablosuz kulakl\u0131klara IQbuds ad\u0131 veriliyor. Art\u0131r\u0131lm\u0131\u015f duyma teknolojisi (\u0130ng. augmented hearing technology) sayesinde kullan\u0131c\u0131lar duymak istedikleri ve duymak istemedikleri sesleri se\u00e7me \u015fans\u0131na sahip. Art\u0131r\u0131lm\u0131\u015f duyma teknolojisi ile yeni nesil ak\u0131ll\u0131 kulakl\u0131klar Curtin \u00dcniversitesi\u2019nde geli\u015ftirildi. Kalabal\u0131k bir ortamda ya da bir konserde birisiyle konu\u015fmaya \u00e7al\u0131\u015ft\u0131\u011f\u0131n\u0131z\u0131 d\u00fc\u015f\u00fcn\u00fcn. \u00d6zellikle sahneye yakla\u015fmay\u0131 ba\u015fard\u0131\u011f\u0131n\u0131z bir a\u00e7\u0131k hava konserindeyseniz ve bir \u015fekilde yan\u0131n\u0131zdakine s\u00f6ylemeniz gereken bir\u015fey oldu\u011funda, e\u011fer IQbuds kulakl\u0131klar\u0131n\u0131z varsa, k\u0131sa bir s\u00fcreli\u011fine konserin sesini k\u0131s\u0131p, rahat\u00e7a ileti\u015fim sa\u011fayabilirsiniz. Bu kulakl\u0131klar Bluetooth arac\u0131l\u0131\u011f\u0131yla telefonunuza ba\u011flan\u0131yor ve kontrol paneli olarak bir uygulama kullan\u0131l\u0131yor. Mobil cihaza ba\u011flanmas\u0131 dolay\u0131s\u0131yla, kulakl\u0131klar\u0131n t\u00fcm di\u011fer Bluetooth ayg\u0131tlar gibi zil ve \u0131sl\u0131k sesleri var. Ortam sesini k\u0131sabilmek gibi b\u00fcy\u00fcl\u00fc bir g\u00fc\u00e7lerinin olmas\u0131 d\u0131\u015f\u0131nda, IQbuds kulakl\u0131klar\u0131 t\u00fcm di\u011fer standart kulakl\u0131klar\u0131n i\u015flevlerini de yerine getirebiliyor. Gizemli yeteneklerinin ard\u0131nda yatan teknoloji ise bir mikrofon arac\u0131l\u0131\u011f\u0131yla sesi al\u0131p, istenmeyen sesi kar\u015f\u0131t dalga \u00fcreterek iptal edebilmelerinden ileri geliyor.  \u00a0 Kaynak: Science Alert, \u201cThese wireless earbuds let you control which outside sounds to block\u201d\n < http://www.sciencealert.com/new-headphones-allow-you-to-control-which-outside-sounds-to-block >", "tags": ["akustik"]},
{"source": "bilimfili.com", "url": "https://bilimfili.com/dnadan-yapilan-dunyanin-en-kucuk-termometresi/", "category": "teknoloji", "date": "30 Nisan 2016", "title": "DNA\u2019dan Yap\u0131lan D\u00fcnyan\u0131n En K\u00fc\u00e7\u00fck Termometresi", "content": "Montreal \u00dcniversitesi ara\u015ft\u0131rmac\u0131lar\u0131 bir insan sa\u00e7\u0131ndan 20.000 kat daha ince ve programlanabilir DNA termometresini \u00fcretmeyi ba\u015fard\u0131. Bu dev bilimsel geli\u015fme ge\u00e7ti\u011fimiz hafta Nano Letters\u00a0dergisinde yay\u0131mland\u0131 ve nano \u00f6l\u00e7ekte s\u0131cakl\u0131k \u00f6l\u00e7meyi sa\u011flayan do\u011fal maddelerden insan tasar\u0131m\u0131 nanoteknolojiler ile ilgili kavray\u0131\u015f\u0131m\u0131zda bir s\u0131\u00e7ray\u0131\u015fa sebep oldu. Bilim insanlar\u0131 DNA\u2019n\u0131n molek\u00fcler yap\u0131s\u0131n\u0131 ve \u00fc\u00e7 boyutlu \u015feklini ke\u015ffedeli 63 y\u0131l oldu. (bkz.D\u00fcnya DNA G\u00fcn\u00fc ve DNA) DNA molek\u00fcl\u00fc \u0131s\u0131t\u0131ld\u0131\u011f\u0131nda t\u0131pk\u0131 \u0131s\u0131t\u0131lan lastik gibi kendini salmakta ve a\u00e7\u0131lmaktad\u0131r \u2013 burada tam anlam\u0131yla DNA molek\u00fcllerinin d\u00fczle\u015fmesi kastediliyor-. Son y\u0131llarda biyokimyac\u0131lar, protein ve RNA (tek zincirli, riboz \u015fekeri i\u00e7eren n\u00fckleik asit tipi) gibi biyomolek\u00fcllerin nanotermometreler gibi g\u00f6rev yapabilece\u011fini ve canl\u0131 h\u00fccrelerin i\u00e7indeki s\u0131cakl\u0131\u011f\u0131 d\u00fczle\u015ferek (unfolding) ve/veya daha da b\u00fck\u00fclerek/dolanarak (folding) haber verebilece\u011fini ke\u015ffetmi\u015fti. \u00c7al\u0131\u015fmay\u0131 y\u00fcr\u00fcten ara\u015ft\u0131rmac\u0131lardan Prof. Alexis Vall\u00e9e-B\u00e9lisle\u2019nin konu ile ilgili a\u00e7\u0131klamas\u0131 \u015f\u00f6yle: \u201cBu, tipik olarak insan sa\u00e7\u0131ndan 20.000 kat daha k\u00fc\u00e7\u00fck olan- do\u011fal termometrelerden ilham alarak, her biri tan\u0131mlanm\u0131\u015f farkl\u0131 s\u0131cakl\u0131klarda d\u00fczle\u015fen veya b\u00fck\u00fclen \u00e7e\u015fitli DNA yap\u0131lar\u0131 \u00fcrettik.\u201d Molek\u00fcler termometreler yaparken DNA kullanman\u0131n en b\u00fcy\u00fck avantaj\u0131, DNA kimyas\u0131n\u0131n nispeten basit ve programlanabilir olmas\u0131d\u0131r. DNA\u2019n\u0131n \u00e7ift sarmal yap\u0131s\u0131 d\u00f6rt farkl\u0131 n\u00fckleotit monomerden olu\u015fmaktad\u0131r ve bu monomerlerden Adenin n\u00fckleotidi iki hidrojen ba\u011f\u0131 ile kar\u015f\u0131 zincirdeki Timine; Sitozin n\u00fckleotidi ise \u00fc\u00e7 hidrojen ba\u011f\u0131 ile (daha kuvvetli bir ba\u011f olu\u015fturuyor) kar\u015f\u0131 zincirdeki Guanine ba\u011flanmaktad\u0131r. Ara\u015ft\u0131rmac\u0131lar bu basit dizayn \u00fczerinden tasarlad\u0131klar\u0131 DNA yap\u0131lar\u0131n\u0131n, istenilen s\u0131cakl\u0131klarda fold/unfold olmalar\u0131n\u0131 sa\u011flamay\u0131 ba\u015fard\u0131. Bu DNA yap\u0131lar\u0131na optik haberciler ekleyerek, geni\u015flikleri 5 nanometre (metrenin milyarda biri) olan termometreler \u00fcreten ara\u015ft\u0131rmac\u0131lar bu termometrelerin s\u0131cakl\u0131k cinsinden okunabilecek kolay tespit edilebilir sinyaller \u00fcretmelerini de sa\u011flad\u0131. Bu nano-\u00f6l\u00e7ekli termometreler nanoteknolojinin h\u0131zla ortaya \u00e7\u0131kan bu heyecan verici alan\u0131na da yeni kap\u0131lar ve yollar a\u00e7\u0131yor ve hatta belki de molek\u00fcler biyolojinin daha iyi anla\u015f\u0131lmas\u0131n\u0131 sa\u011fl\u0131yor. Prof. Vall\u00e9e-B\u00e9lisle\u2019in a\u00e7\u0131klamas\u0131na g\u00f6re, bug\u00fcn biyolojide cevaplanmam\u0131\u015f olarak duran sorulardan birisi de v\u00fccudumuzun i\u00e7 s\u0131cakl\u0131\u011f\u0131n\u0131n\u00a0yakla\u015f\u0131k 37 santigrat derecede sabit tutuluyor olmas\u0131na kar\u015f\u0131l\u0131k, nano-\u00f6l\u00e7ekte h\u00fccre i\u00e7inde veya h\u00fccreler aras\u0131nda s\u0131cakl\u0131k fark\u0131n\u0131n olup olmad\u0131\u011f\u0131d\u0131r. Ayn\u0131 \u015fekilde e\u011fer bir fark varsa, bu s\u0131cakl\u0131klar\u0131n ne y\u00fcksekliklere \u00e7\u0131k\u0131p ne kadar a\u015fa\u011f\u0131ya inebildi\u011fini de bilmiyoruz. Yine ara\u015ft\u0131r\u0131lmakta olan bir ba\u015fka mesele de, evrimsel s\u00fcre\u00e7te milyonlarca y\u0131lda olu\u015fmu\u015f olan ve h\u00fccrelerimizin i\u00e7inde ve d\u0131\u015f\u0131nda i\u015flev g\u00f6ren nanomotorlar ve nanomakineler \u00e7al\u0131\u015ft\u0131k\u00e7a \u0131s\u0131n\u0131p \u0131s\u0131nmad\u0131\u011f\u0131d\u0131r. \u00dcretilen DNA termometrelerin t\u00fcm bu sorular\u0131n ara\u015ft\u0131r\u0131lmas\u0131nda kullan\u0131labilece\u011fini \u00f6ng\u00f6rmek \u00e7ok zor olmasa gerek. Kaynak:\u00a0David Gareau, Arnaud Desrosiers, Alexis Vall\u00e9e-B\u00e9lisle. Programmable Quantitative DNA Nanothermometers. Nano Letters, 2016; DOI:10.1021/acs.nanolett.6b00156", "tags": ["DNA", "\u00f6l\u00e7\u00fcmbilim (birimler)"]},
{"source": "bilimfili.com", "url": "https://bilimfili.com/kelvin-olcegi/", "category": "teknoloji", "date": "16 May\u0131s 2016", "title": "Kelvin S\u0131cakl\u0131k \u00d6l\u00e7e\u011fi", "content": "Kelvin s\u0131cakl\u0131k \u00f6l\u00e7e\u011finin fikir babas\u0131, Lord Kelvin olarak da tan\u0131nan \u0130ngiliz mucit ve bilimci\u00a0William Thomson\u2019d\u0131r. Celcius ve Fahrenheit s\u0131cakl\u0131k \u00f6l\u00e7ekleriyle birlikte, en iyi bilinen \u00fc\u00e7 s\u0131cakl\u0131k \u00f6l\u00e7e\u011finden biridir. Di\u011fer s\u0131cakl\u0131k \u00f6l\u00e7eklerinde oldu\u011fu gibi, Kelvin \u00f6l\u00e7e\u011finin aral\u0131klar\u0131n\u0131n belirlenmesinde\u00a0de suyun donma ve kaynama noktalar\u0131 dikkate al\u0131nm\u0131\u015ft\u0131r. Suyun dondu\u011fu s\u0131cakl\u0131k\u00a0(273.16 K) ile kaynad\u0131\u011f\u0131 s\u0131cakl\u0131k\u00a0(373.16 K) aras\u0131nda 100 birim\u00a0vard\u0131r.\u00a0Bu \u00f6l\u00e7ekteki herbir birime bir derece denmez; bir Kelvin denir. Bu nedenle Celsius ve Fahrenheit \u00f6l\u00e7eklerinde say\u0131 belirtilirken derece simgesi kullan\u0131l\u0131rken, Kelvin \u00f6l\u00e7e\u011fi say\u0131lar\u0131na sadece K eklenir. Kelvin \u00f6l\u00e7e\u011finde negatif say\u0131 olmaz ve en d\u00fc\u015f\u00fck s\u0131cakl\u0131k 0 K olabilir. Bu \u00f6l\u00e7e\u011fin d\u00fc\u015f\u00fcnce baz\u0131nda do\u011fu\u015funda, gazlar\u0131n hacmi ile s\u0131cakl\u0131\u011f\u0131 aras\u0131ndaki ili\u015fkinin ke\u015ffi ve Carnot makinesindeki verim d\u00fc\u015f\u00fcncesi etkili olmu\u015ftur. Frans\u0131z fizik\u00e7i Sadi Carnot (1796 \u2013 1832), ya\u015fad\u0131\u011f\u0131 d\u00f6nemde kullan\u0131lmaya ba\u015flanan buhar makinesinde \u0131s\u0131n\u0131n harekete d\u00f6n\u00fc\u015f\u00fcm\u00fcn\u00fc inceliyordu. Is\u0131 enerjisinin en fazla %10 gibi d\u00fc\u015f\u00fck bir verimle i\u015fe \u00e7evrilebildi\u011fi bu makinelerde, verimin \u0131s\u0131 kayna\u011f\u0131 g\u00f6revi g\u00f6ren kazan (Th) ile \u0131s\u0131y\u0131 alan yo\u011fu\u015fturucu (Tc) aras\u0131ndaki\u00a0s\u0131cakl\u0131k fark\u0131na ba\u011fl\u0131 oldu\u011funu ortaya koydu. Elde etti\u011fi ba\u011f\u0131nt\u0131lara bakarak, ger\u00e7ekle\u015fen \u00e7evrimin yinelenebilir olaca\u011f\u0131 ideal bir makine kurgulad\u0131. S\u0131cakl\u0131\u011f\u0131 y\u00fcksek olan hazneden bir Qh \u0131s\u0131s\u0131 makineye giriyor ve s\u0131cakl\u0131\u011f\u0131 d\u00fc\u015f\u00fck olan hazneye bir Qc \u0131s\u0131s\u0131 aktar\u0131l\u0131yordu. Elbette Carnot \u00e7evrimi ad\u0131 ile an\u0131lan ve tersinir olan bu kuramsal \u00e7evrimin, uygulamada s\u00fcrt\u00fcnmeyi s\u0131f\u0131rlamak m\u00fcmk\u00fcn olmayaca\u011f\u0131ndan, Carnot makinesinin ger\u00e7ekten yap\u0131lmas\u0131 beklenemez. Carnot makinesi, i\u015f yapmada kullan\u0131lan malzemeyi \u00e7evrimsel bir dizi durum de\u011fi\u015fiminden ge\u00e7irip, her \u00e7evrim sonunda malzemenin ba\u015flang\u0131\u00e7taki durumuna gelmesini sa\u011flar. Bu s\u00fcre\u00e7te bir W i\u015fi yap\u0131lm\u0131\u015f olur. Bu t\u00fcr \u0131s\u0131 makinelerinin verim hesaplamalar\u0131 ile u\u011fra\u015fan Carnot, m\u00fcmk\u00fcn olan bir en y\u00fcksek verim de\u011ferinin oldu\u011funu ve ayr\u0131ca verimin (\u03b7), kullan\u0131lan malzemeden ba\u011f\u0131ms\u0131z olup, sadece hazneler aras\u0131 s\u0131cakl\u0131k fark\u0131na ba\u011fl\u0131 oldu\u011funu buldu:  Ba\u011f\u0131nt\u0131dan, kuramsal olarak m\u00fcmk\u00fcn olan en y\u00fcksek verimin \u03b7=1 oldu\u011fu ve buna\u00a0Tc=0 durumunda ula\u015f\u0131laca\u011f\u0131 g\u00f6r\u00fcl\u00fcyor. Bu da Tc=0 s\u0131cakl\u0131\u011f\u0131n\u0131 \u00f6zel bir s\u0131cakl\u0131k yap\u0131yor. Kuramsal olarak oldu\u011funu bir kez daha an\u0131msayal\u0131m; ger\u00e7ekte \u03b7=1 verimine de, Tc=0 s\u0131cakl\u0131\u011f\u0131na da ula\u015f\u0131lamaz ve bir Carnot makinesi yap\u0131lamaz. Kelvin, termodinami\u011fin ikinci yasas\u0131n\u0131n, entropiyi i\u00e7eren modern bir form\u00fclasyonuna sahipti. Entropi, Carnot makinesinde korunan bir nicelikti ve makinede i\u015f yapan malzemenin durumunun bir fonksiyonuydu. Bu bilgilerin ve Carnot arg\u00fcman\u0131n\u0131n malzemeden ba\u011f\u0131ms\u0131z oldu\u011funu bilmesinin yard\u0131m\u0131yla, Kelvin s\u0131cakl\u0131\u011f\u0131n bir mutlak \u00f6l\u00e7e\u011fini tan\u0131mlayabildi. Bunu yaparken, T1>T2>T3 \u015feklinde s\u0131cakl\u0131klara sahip \u00fc\u00e7 farkl\u0131 \u0131s\u0131 haznesi aras\u0131nda i\u015fleyen ve dikkatle d\u00fczenlenmi\u015f \u00fc\u00e7 Carnot makinesi g\u00f6z \u00f6n\u00fcne ald\u0131. Bu a\u015famada mutlak s\u0131cakl\u0131k \u00f6l\u00e7e\u011fi, sadece malzeme davran\u0131\u015f\u0131ndan ba\u011f\u0131ms\u0131zl\u0131\u011f\u0131 ifade ediyordu. 1800\u2019lerde kuramsal olarak -273.15\u00b0C s\u0131cakl\u0131ktaki\u00a0bir gaz\u0131n hacminin s\u0131f\u0131r olmas\u0131 gerekti\u011fi\u00a0ortaya konmu\u015ftu.\u00a01848 y\u0131l\u0131nda Kelvin bu ger\u00e7e\u011fi kullanarak mutlak s\u0131cakl\u0131k \u00f6l\u00e7e\u011fi olu\u015fturmaya karar verdi. Kelvin\u2019in se\u00e7imi, bir mutlak s\u0131cakl\u0131k \u00f6l\u00e7e\u011fi i\u00e7in tek olas\u0131l\u0131k de\u011fildi; asl\u0131nda bu \u00f6l\u00e7ek, monoton artan herhangi bir fonksiyon ile de\u011fi\u015ftirilebilir. Ama en basit se\u00e7im, Charles Yasas\u0131 olarak bilinen ve gaz\u0131n hacminin lineer bir fonksiyonu olan ideal gaz s\u0131cakl\u0131k \u00f6l\u00e7e\u011fini kullanmakt\u0131r. Kelvin bunu kulland\u0131 ve yapt\u0131\u011f\u0131 hesaplamalar sonucunda mutlak s\u0131f\u0131r, Charles Yasas\u0131\u2019na uyan bir gaz\u0131n hacminin kuramsal olarak s\u0131f\u0131rlanaca\u011f\u0131 nokta olan -273\u00b0C civar\u0131 \u00e7\u0131kt\u0131. Burada \u201cmutlak\u201d s\u00f6zc\u00fc\u011f\u00fcn\u00fc \u015f\u00f6yle tan\u0131mlan\u0131yordu: Molek\u00fcllerin hareket edemez olacaklar\u0131 s\u0131cakl\u0131k, yani sonsuz so\u011fuk. Yine bunun sadece kuramsal oldu\u011funu hat\u0131rlayal\u0131m; yani bu s\u0131cakl\u0131\u011fa inilemez ve gaz\u0131n hacmi s\u0131f\u0131rlanamaz; hareket durmaz. Sol \u00fcstteki s\u0131cakl\u0131k-bas\u0131n\u00e7 y\u00fczeyinde, hem bas\u0131nc\u0131n hem de s\u0131cakl\u0131\u011f\u0131n s\u0131f\u0131rland\u0131\u011f\u0131 nokta Celsius \u00f6l\u00e7e\u011fine g\u00f6re -273.15\u00b0C\u2019ye denk gelir. Bu nokta s\u0131cakl\u0131\u011f\u0131, Kelvin \u00f6l\u00e7e\u011finde s\u0131f\u0131r noktas\u0131 olarak al\u0131nm\u0131\u015ft\u0131r. Bu hesaplamalar\u0131n ard\u0131ndan geriye yap\u0131lacak tek \u015fey kal\u0131yordu: Mutlak s\u0131cakl\u0131k \u00f6l\u00e7e\u011fini, ger\u00e7ek bir malzemenin bir \u00f6zelli\u011fi ile ili\u015fkilendirmek. 1954\u2019ten beri mutlak s\u0131f\u0131r\u0131n tan\u0131m olarak, Viyana Standart Ortalama Okyanus Suyu\u2018nun \u00fc\u00e7l\u00fc noktas\u0131n\u0131n tam olarak 273,16 K oldu\u011fu s\u0131cakl\u0131k oldu\u011fu kabul edilmi\u015ftir. Mutlak s\u0131f\u0131ra teknik olarak eri\u015filemez. Bununla birlikte, ara\u015ft\u0131rmac\u0131lar lazerli par\u00e7ac\u0131k yava\u015flatma gibi y\u00f6ntemler\u00a0kullanarak, s\u0131cakl\u0131\u011f\u0131 mutlak s\u0131f\u0131r\u0131n \u00e7ok az \u00fczerine kadar d\u00fc\u015f\u00fcrebiliyorlar. Kelvin \u00f6l\u00e7e\u011fi, negatif say\u0131 bar\u0131nd\u0131rmamas\u0131 nedeniyle bilimsel uygulamalarda olduk\u00e7a yayg\u0131n\u00a0kullan\u0131l\u0131r. S\u0131v\u0131 helyum ve s\u0131v\u0131 azot gibi \u00e7ok d\u00fc\u015f\u00fck s\u0131cakl\u0131kl\u0131 maddelerin \u00f6l\u00e7\u00fcm\u00fc i\u00e7in uygundur. Negatif say\u0131 olmamas\u0131n\u0131n iyi yanlar\u0131ndan biri de s\u0131cakl\u0131klar aras\u0131 fark hesab\u0131n\u0131 kolayla\u015ft\u0131rmas\u0131d\u0131r. Ayr\u0131ca baz\u0131 m\u00fchendislik uygulamalar\u0131nda, bir di\u011fer mutlak s\u0131cakl\u0131k \u00f6l\u00e7e\u011fi olan Rankine s\u0131cakl\u0131k \u00f6l\u00e7e\u011fi kullan\u0131l\u0131r.\u00a0Kelvin \u00f6l\u00e7e\u011finden ayr\u0131ca renk s\u0131cakl\u0131\u011f\u0131n\u0131n belirlenmesinde yararlan\u0131l\u0131r. I\u015f\u0131kland\u0131rma uygulamalar\u0131nda Kelvin s\u0131cakl\u0131\u011f\u0131, renk s\u0131cakl\u0131\u011f\u0131n\u0131 temsil eder. Kelvin\u2019den Fahrenheit\u2019a: 273,15 \u00e7\u0131kar. 1,8 ile \u00e7arp. 32 ekle.\nFahrenheit\u2019tan Kelvin\u2019e: 32 \u00e7\u0131kar. 5 ile \u00e7arp. 9\u2019a b\u00f6l. 273,15 ekle.\nKelvin\u2019den Celsius\u2019a: 273 ekle.\nCelsius\u2019tan Kelvin\u2019e: 273 \u00e7\u0131kar.  \u00a0 Kaynaklar:", "tags": ["entropi", "mutlak s\u0131f\u0131r", "\u00f6l\u00e7\u00fcmbilim (birimler)", "termodinamik"]},
{"source": "bilimfili.com", "url": "https://bilimfili.com/yeni-tip-elektrikli-itme-duzenegi-insanligi-evrenin-derinliklerine-tasiyabilir/", "category": "teknoloji", "date": "28 Nisan 2016", "title": "Yeni Tip Elektrikli \u0130tme D\u00fczene\u011fi \u0130nsanl\u0131\u011f\u0131 Evrenin Derinliklerine Ta\u015f\u0131yabilir", "content": "\u0130nsanl\u0131k Ay\u2019a ayak basmay\u0131 ba\u015fard\u0131. Fakat bunu yapmam\u0131z\u0131 sa\u011flayan teknoloji ile Ay\u2019dan \u00e7ok da fazla uza\u011fa gidemiyoruz. Bu nedenle, evrenin daha uzak k\u00f6\u015felerine ula\u015fabilmemizi sa\u011flayacak yeni bir tahrik sistemi projesi i\u00e7in NASA\u2019ya 67 milyon dolarl\u0131k \u00f6denek ay\u0131r\u0131ld\u0131. \u0130\u015fi yapt\u0131rmak i\u00e7in Aerojet Rocketdyne firmas\u0131n\u0131 se\u00e7en NASA, \u0130leri Elektrik \u0130tme Sistemi (\u0130ng. Advanced Electric Propulsion System \u2013 AEPS) anla\u015fmas\u0131n\u0131 imzalad\u0131. Geli\u015ftirilecek olan elektrikli itme sisteminde, uzay arac\u0131n\u0131n hareketini sa\u011flayan kimyasal iticiler yerine elektrik kullan\u0131lacak. Tekni\u011fin, yak\u0131nda ba\u015flayacak olan G\u00f6kta\u015f\u0131 Y\u00f6nlendirme (\u0130ng. Asteroid Redirect Mission \u2013 ARM) u\u00e7u\u015flar\u0131nda (D\u00fcnya\u2019ya \u00e7arpma riski bulunan g\u00f6kta\u015flar\u0131n\u0131n sapt\u0131r\u0131lmas\u0131nda) ve ayr\u0131ca 2030 y\u0131l\u0131 dolaylar\u0131nda planlanan Mars\u2019a insanl\u0131 u\u00e7u\u015fta kullan\u0131lmas\u0131 d\u00fc\u015f\u00fcn\u00fcl\u00fcyor. Elektrik \u015farj\u0131 i\u00e7in g\u00fcne\u015f panelleri kullan\u0131lacak olan bu yeni sistemde ara\u00e7ta bulunan itici, toplanan elektrik ile iyonize edilecek. Manyetik alanda tuzaklanan elektronlar sayesinde olu\u015fan pozitif y\u00fckl\u00fc iyonlar, iti\u015f g\u00fcc\u00fc yaratmak i\u00e7in daha sonra arac\u0131n d\u0131\u015f\u0131na ivmelendirilecek. Elektrikli itme asl\u0131nda \u00e7ok da yeni say\u0131lmaz. NASA, 50 y\u0131ldan fazla bir s\u00fcredir bunun \u00fczerinde \u00e7al\u0131\u015f\u0131yordu. Tabi her yeni teknoloji gibi, kullan\u0131ma girmeden \u00f6nce verimli, g\u00fcvenli ve sa\u011flam oldu\u011fundan emin olunmas\u0131 gerek. Yeni yap\u0131lan \u00fc\u00e7 y\u0131ll\u0131k\u00a0 Aerojet Rocketdyne\u00a0anla\u015fmas\u0131 ile NASA bu s\u00fcreci h\u0131zland\u0131rmay\u0131 umuyor. Kurumdan yap\u0131lan a\u00e7\u0131klamada, anla\u015fma dolay\u0131s\u0131yla yap\u0131lacak \u00e7al\u0131\u015fman\u0131n, uzay arac\u0131 ula\u015f\u0131m yak\u0131t verimini \u015fu anki kimyasal itme teknolojisine k\u0131yasla 10 kata kadar, mevcut elektrikli itme sistemlerine k\u0131yasla da en az 2 kat art\u0131rma potansiyeli oldu\u011fu belirtiliyor. Uzun s\u00fcreli uzay u\u00e7u\u015flar\u0131 d\u00fc\u015f\u00fcn\u00fcld\u00fc\u011f\u00fcnde, \u00f6rne\u011fin yakla\u015f\u0131k 8 ay s\u00fcrecek olan Mars yolculu\u011fu s\u00f6z konusu oldu\u011funda, yak\u0131t verimi son derece b\u00fcy\u00fck \u00f6nem ta\u015f\u0131yor. Verimi ne kadar y\u00fckseltebilirsek, o denli uza\u011fa gitme \u015fans\u0131m\u0131z olabilir. Aerojet Rocketdyne, tahrik sistemi, g\u00fc\u00e7 i\u015fleme birimi, d\u00fc\u015f\u00fck bas\u0131n\u00e7l\u0131 ksenon ak\u0131\u015f denetleyicisi ve elektrik \u015farj\u0131 \u00fcretiminde NASA taraf\u0131ndan geli\u015ftirilmi\u015f olan bir tasar\u0131m\u0131 referans alacak. Ksenon iyon itme sistemlerinde s\u0131k\u00e7a kullan\u0131lan bir element, \u00e7\u00fcnk\u00fc iyonla\u015ft\u0131r\u0131lmas\u0131 nispeten daha kolay. \u00a0 Kaynak: Science Alert, \u201cNASA just announced it\u2019s building an electric propulsion system to take us into deep space\u201d\n< http://www.sciencealert.com/nasa-pushes-forward-with-its-deep-space-electric-propulsion-system >", "tags": ["uzay ara\u00e7lar\u0131"]},
{"source": "bilimfili.com", "url": "https://bilimfili.com/virus-terapisi-ile-karaciger-tedavisi/", "category": "teknoloji", "date": "4 Haziran 2016", "title": "Hasta Karaci\u011fer, Vir\u00fcs Terapisi \u0130le Sa\u011fl\u0131kl\u0131 Bir Organa D\u00f6n\u00fc\u015ft\u00fcr\u00fcld\u00fc", "content": "K\u00f6t\u00fc huylu hatta i\u015fe yaramaz h\u00fccreleri sa\u011fl\u0131kl\u0131 h\u00fccrelere \u00e7evirmek i\u00e7in yeni bir y\u00f6ntem geli\u015ftirildi.. Modifiye bir vir\u00fcs, k\u00f6t\u00fc h\u00fccreleri iyiye \u00e7evirerek hastal\u0131lar\u0131 karaci\u011ferleri tedavi edebiliyor. Bu tedavi bir g\u00fcn karaci\u011fer yetmezli\u011fi olan hastalara cankurtaran olabilecek. New Scientist\u2019in haberine g\u00f6re, yaln\u0131zca ABD\u2019de her y\u0131l 35000 ki\u015fi karaci\u011fer rahats\u0131zl\u0131\u011f\u0131ndan hayat\u0131n\u0131 kaybediyor. Yeni viral tedavi, karaci\u011fer fibrozu olarak adland\u0131r\u0131lan, karaci\u011ferin yetmezli\u011fine sebep olacak \u015fekilde ilerleyici (progresif) bir \u015fekilde yaralanmas\u0131 olay\u0131n\u0131 hedef almaktad\u0131r. Karaci\u011fer yetmezli\u011fi, hepatosit ad\u0131 verilen sa\u011fl\u0131kl\u0131 h\u00fccrelerin alkol ve hastal\u0131klar ile zarar g\u00f6rmesi halinde ortaya \u00e7\u0131kmaktad\u0131r. Bu h\u00fccrelerin yok olmas\u0131yla olu\u015fan bo\u015fluk, kolajenden yara dokusu olu\u015fturan miyofibroblast adl\u0131 madde ile doldurulmaktad\u0131r. Sonunda karaci\u011fer, \u00a0yara dokusu ve organ\u0131n yetmezli\u011fi ile ba\u015fa \u00e7\u0131kabilecek h\u0131zda yeni hepatosit olu\u015fturamaz hale gelir. San Francisco\u2019daki\u00a0University of California\u2019dan Holger Willenbring ve \u00e7al\u0131\u015fma arkada\u015flar\u0131,transkripsiyon fakt\u00f6r\u00fc denen karaci\u011fer gen anahtar\u0131 kokteyllerini kullanarak miyofibroblastlar\u0131 sa\u011fl\u0131kl\u0131 hepatositlere \u00e7evirme yollar\u0131 \u00fczerine \u00e7al\u0131\u015ft\u0131lar. Sorun, bu transkripsiyon fakt\u00f6rlerini yaral\u0131 karaci\u011ferin i\u00e7erisine sokmakt\u0131. Bu, tam da vir\u00fcs\u00fcn devreye girdi\u011fi a\u015famad\u0131r. Ara\u015ft\u0131rmac\u0131lar Adeno-ili\u015fkili vir\u00fcs (AAV) adl\u0131 bir\u00a0so\u011fuk alg\u0131nl\u0131\u011f\u0131 vir\u00fcs\u00fcn\u00fc\u00a0transkripsiyon fakt\u00f6rleri ile sard\u0131lar ve bunu karaci\u011feri zarar g\u00f6rm\u00fc\u015f farelere miyofibroblastlar\u0131 enfekte etmekte kulland\u0131lar. Miyofibroblastlar\u0131n i\u00e7erisinde, vir\u00fcs transkripsion fakt\u00f6rlerini y\u00fckler ve b\u00f6ylelikle h\u00fccreleri hepatosite d\u00f6n\u00fc\u015ft\u00fcr\u00fcr. Tedavi, faredeki sa\u011fl\u0131kl\u0131 karaci\u011fer h\u00fccrelerinin say\u0131s\u0131n\u0131 art\u0131rd\u0131 ve ayn\u0131 zamanda karaci\u011ferdeki kolajen i\u00e7eri\u011fini ortalamada \u00fc\u00e7 kat azaltt\u0131. Willenbring: \u201c Daha \u00e7ok hepatosit \u00fcretimi ve kolajenin azalt\u0131lmas\u0131 kombinasyonunun karaci\u011fer fibrozu tedavisi i\u00e7in umut verici bir yakla\u015f\u0131m oldu\u011funu d\u00fc\u015f\u00fcn\u00fcyoruz.\u201d diyor. British Liver Trust\u2019\u0131n ileti\u015fim ve politika direkt\u00f6r\u00fc\u00a0Vanessa\u00a0Hebditch: \u201d Bu yeni ara\u015ft\u0131rman\u0131n gelecek i\u00e7in te\u015fvik edici ve heyecan verici \u00e7\u0131kar\u0131mlar\u0131 bulunmakta.Bu \u00e7al\u0131\u015fmada kullan\u0131lan vekt\u00f6r, di\u011fer insan hastal\u0131klar\u0131n\u0131n tedavisinde halihaz\u0131rda kullan\u0131lmaktayd\u0131, yani bu \u00e7ok umut verici bir yakla\u015f\u0131m.\u201d diyor. \u00a0 Adeno-ili\u015fkili vir\u00fcs (AAV)\u2019leri hemofili B ad\u0131 verilen kan hastal\u0131\u011f\u0131n\u0131 tedavi etmek i\u00e7in kullanan, University College London\u2019dan Amit Nathwani \u015f\u00f6yle diyor: \u201cBu veriler son derece dikkate de\u011fer. Karaci\u011fer fibrozu temel bir klinik problem ve e\u011fer bu veriler klinik olarak \u00e7o\u011falt\u0131l\u0131rsa National Health Service buna milyarlarca tasarruf edebilir ve hastalar yeniden do\u011fabilir.\u201d Kaynak : Andy Coghlan, Failing livers transformed into healthy organs by virus therapy, NewScientist, 3 Haziran 2016, https://www.newscientist.com/article/2091961-failing-livers-transformed-into-healthy-organs-by-virus-therapy/\u00a0\u00a0 Makale Referans: Cell, Stem Cell, DOI: 10.1016/j.stem.2016.05.005", "tags": ["hastal\u0131klar (patoloji)", "mikrobiyoloji", "tedavi y\u00f6ntemleri"]},
{"source": "bilimfili.com", "url": "https://bilimfili.com/nasanin-sisirilebilir-uzay-habitati-ilk-testten-kaldi/", "category": "teknoloji", "date": "30 May\u0131s 2016", "title": "NASA\u2019n\u0131n \u015ei\u015firilebilir Uzay Habitat\u0131 \u0130lk Testten Kald\u0131", "content": "Kapak G\u00f6rseli : Bigelow Expandable Activity Module veya BEAM olarak an\u0131lan \u015fi\u015firilebilir ya\u015fam mod\u00fcl\u00fcn\u00fcn g\u00f6r\u00fcnt\u00fcs\u00fc \u00fczerine yap\u0131lan sanat\u00e7\u0131 tahayy\u00fcl\u00fc g\u00f6rsel. BEAM\u2019in International Space Station \u00fczerinde kurulup tamamen \u015fi\u015firildikten sonra nas\u0131l g\u00f6r\u00fclece\u011fi g\u00f6steriliyor. Telif : Bigelow Aerospace/NASA NASA, Uluslararas\u0131 Uzay \u0130stasyonu \u00fczerinde kurulmas\u0131 planlanan genle\u015febilir mod\u00fcl\u00fc \u015fi\u015firmek i\u00e7in ge\u00e7ti\u011fimiz hafta yapt\u0131\u011f\u0131 giri\u015fimde ba\u015far\u0131s\u0131z oldu. BEAM (Bigelow Expandable Activity Module) ad\u0131 verilen prototip mod\u00fcl\u00fcn, yeni bir uzay ya\u015fam alan\u0131 tipi olaca\u011f\u0131 \u00f6ng\u00f6r\u00fcl\u00fcyor. \u015ei\u015firilebilir mod\u00fcllerin avantaj\u0131, uzayda kurulaca\u011f\u0131 yere ula\u015fana kadar kargo roketlerinde az yer kaplamas\u0131 ve hedefe ula\u015ft\u0131\u011f\u0131nda geni\u015fletilebilmesiydi. Katl\u0131 haldeyken 2 metre uzunlukta olan BEAM, \u015fi\u015firildi\u011finde 4 metrelik bir karpuz g\u00f6r\u00fcnt\u00fcs\u00fcn\u00fc al\u0131yor. Deneme a\u015famas\u0131nda ilk olarak BEAM\u2019in etraf\u0131na sar\u0131l\u0131 ba\u011flar ba\u015far\u0131l\u0131 bir \u015fekilde a\u00e7\u0131ld\u0131. Daha sonra istasyondan BEAM\u2019in i\u00e7ine hava transferini ger\u00e7ekle\u015ftirmek i\u00e7in uzay istasyonu astronotu Jeff Williams\u2019dan her s\u00f6ylendi\u011finde birka\u00e7 saniyeli\u011fine vanay\u0131 a\u00e7mas\u0131 istendi.Ne yaz\u0131k ki, birka\u00e7 saatlik hava ak\u0131\u015f\u0131 denemelerine ra\u011fmen BEAM \u015fi\u015firilemedi. NASA\u2019n\u0131n BEAM\u2019in haz\u0131rlanmas\u0131, eklenmesi ve \u015fi\u015firilmesi i\u00e7in haz\u0131rlad\u0131\u011f\u0131 animasyon :  Yeniden yap\u0131lacak parametre hesaplar\u0131 ve d\u00fczenlemelerle tekrar denenecek olan BEAM, ba\u015far\u0131l\u0131 olursa astronotlar i\u00e7in ya\u015fam alan\u0131 gerektiren uzay \u00e7al\u0131\u015fmalar\u0131nda kullan\u0131labilecek. Mikrometeorlara kar\u015f\u0131 diren\u00e7li olabilmesi i\u00e7in kevlar ve di\u011fer sa\u011flam malzemelerden \u00e7ok katl\u0131 olarak \u00fcretilen BEAM, uzay istasyonunun \u00fczerinde astronotlar\u0131n senede birka\u00e7 kere girip kontrollerini ger\u00e7ekle\u015ftirebilmeleri i\u00e7in kullan\u0131lacak. NOT : \u00a0 BEAM, NASA\u2019n\u0131n mimarlar\u0131 ve m\u00fchendislerinin 1990 y\u0131l\u0131nda geli\u015ftirdikleri dizayn \u00fczerinden, Bigelow Aerospace\u00a0taraf\u0131ndan \u00fcretildi.\u00a0 Kaynak :\u00a0Joe Palca, NASA\u2019s Attempt To Inflate Its Expandable Space Module Fizzles, www.npr.org/sections/thetwo-way/2016/05/26/479584235/nasas-attempt-to-inflate-its-expandable-space-module-fizzles", "tags": ["uzayda d\u00fcnyal\u0131 ya\u015fam\u0131"]},
{"source": "bilimfili.com", "url": "https://bilimfili.com/mikrociplerin-kalitesi-t-isini-ile-sinanacak/", "category": "teknoloji", "date": "8 Haziran 2016", "title": "Mikro\u00e7iplerin Kalitesi T-I\u015f\u0131n\u0131 \u0130le S\u0131nanacak", "content": "Ad\u0131 pek duyulmayan T-\u0131\u015f\u0131n\u0131 t\u0131pk\u0131 mikrodalga, X-\u0131\u015f\u0131n\u0131 ve g\u00f6r\u00fcn\u00fcr \u0131\u015f\u0131k gibi bir elektromanyetik \u0131\u015f\u0131n\u0131m \u00e7e\u015fididir. Asl\u0131nda T-\u0131\u015f\u0131n\u0131 ile g\u00f6r\u00fcn\u00fcr \u0131\u015f\u0131k aras\u0131ndaki tek fark frekanst\u0131r; yani fotonlar\u0131n enerjisidir. Elektromanyetik \u0131\u015f\u0131n\u0131m izgesinde T-\u0131\u015f\u0131n\u0131n\u0131n yeri k\u0131z\u0131l\u00f6tesi ile mikrodalgan\u0131n aras\u0131nda kal\u0131r. Terahertz \u0131\u015f\u0131n\u0131m uzun zamand\u0131r \u00e7e\u015fitli alanlarda kat\u0131 nesnelerin i\u00e7ini g\u00f6rmeyi sa\u011fl\u0131yordu. \u00d6rne\u011fin \u00fcnl\u00fc tablolara dokunmadan altlar\u0131ndaki eskiz ve yap\u0131m a\u015famas\u0131nda ge\u00e7irdi\u011fi de\u011fi\u015fimler belirlenebiliyordu. Ama \u00e7ok ince ayr\u0131nt\u0131lar\u0131 se\u00e7mek m\u00fcmk\u00fcn de\u011fildi, \u00e7\u00fcnk\u00fc bir g\u00f6r\u00fcnt\u00fcleme teknolojisi olarak T-\u0131\u015f\u0131n kameralar\u0131n\u0131n \u00e7\u00f6z\u00fcn\u00fcrl\u00fc\u011f\u00fc \u015fimdiye dek s\u0131n\u0131rl\u0131 kalm\u0131\u015ft\u0131. Exeter \u00dcniversitesi ara\u015ft\u0131rmac\u0131lar\u0131n\u0131n geli\u015ftirdi\u011fi yeni bir Terahertz kamera ise mikroskobik \u00f6l\u00e7ekte g\u00f6r\u00fc\u015fe sahip. Proje lideri Rayko Stantchev, yapt\u0131klar\u0131 \u00e7al\u0131\u015fma sonucunda Terahertz teknolojinin \u00e7\u00f6z\u00fcn\u00fcrl\u00fc\u011f\u00fcn\u00fc ikiye katlad\u0131klar\u0131n\u0131 belirtiyor. \u00dcrettikleri prototip ile kal\u0131n bir silikon i\u00e7ine gizlenmi\u015f devre kart\u0131na bas\u0131l\u0131 mikroskobik g\u00f6r\u00fcnt\u00fcleri bile se\u00e7ebilen ara\u015ft\u0131rmac\u0131lar, \u0131\u015f\u0131k ge\u00e7irmez malzeme i\u00e7ine g\u00f6m\u00fcl\u00fc mikro\u00e7iplerin kalite s\u0131namalar\u0131nda \u00f6zellikle i\u015fe yarayaca\u011f\u0131n\u0131 d\u00fc\u015f\u00fcn\u00fcyorlar. Yeni geli\u015ftirilen terahertz kamera ile al\u0131nm\u0131\u015f bir g\u00f6r\u00fcnt\u00fc. G\u00f6r\u00fcnt\u00fcn\u00fcn boyutlar\u0131 2x2mm ve yap\u0131, silikon katmanlar\u0131 aras\u0131na g\u00f6m\u00fcl\u00fc bulunuyor. Telif: Stantchev et al. \u201c\u0130\u00e7inde su olmayan ve iletken olmayan t\u00fcm maddeler terahertz \u0131\u015f\u0131n\u0131m\u0131 ge\u00e7irir, \u00f6rne\u011fin silikon gibi. Dolay\u0131s\u0131yla end\u00fcstriyel uygulama alanlar\u0131 \u00e7ok geni\u015f olabilir. Geli\u015ftirdi\u011fimiz cihaz kullan\u0131larak, optik olarak opak malzeme i\u00e7indeki mikro\u00e7iplerde \u00e7atlak olup olmad\u0131\u011f\u0131 belirlenebilir. Bu \u00e7ok yararl\u0131 olacakt\u0131r ve \u015fu anda ba\u015fka herhangi bir g\u00f6r\u00fcnt\u00fcleme tekni\u011fi ile yap\u0131lmas\u0131 da m\u00fcmk\u00fcn de\u011fil,\u201d diyor Stantchev. Terahertz \u0131\u015f\u0131n\u0131m, elektromanyetik izgede bulundu\u011fu yer itibariyle olduk\u00e7a kullan\u0131\u015fl\u0131 baz\u0131 \u00f6zelliklere sahip. Hem k\u0131z\u0131l\u00f6tesi hem de mikrodalga gibi, T-\u0131\u015f\u0131n\u0131 da DNA\u2019ya zarar verecek ya da molek\u00fclleri iyonize edecek kadar y\u00fcksek enerjili de\u011fil. Yani X-\u0131\u015f\u0131nlar\u0131 ve gama \u0131\u015f\u0131nlar\u0131ndan daha tehlikesizler. Mikrodalgalar\u0131n yeme\u011fi pi\u015firmesi gibi, T-\u0131\u015f\u0131nlar\u0131 da \u00e7ok \u00e7e\u015fitli malzemelerden hasar yaratmadan ge\u00e7ebilirler; plastik, silikon, tahta, ka\u011f\u0131t ve seramik gibi. Ama metal ve su gibi iletken malzemeler taraf\u0131ndan durdurulurlar. Bu \u00f6zelliklerinden \u00f6t\u00fcr\u00fc T-\u0131\u015f\u0131nlar\u0131 zaten sanat tarih\u00e7ileri ve u\u00e7ak m\u00fchendisleri taraf\u0131ndan kullan\u0131l\u0131yordu. Art\u0131k \u00e7\u00f6z\u00fcn\u00fcrl\u00fc\u011f\u00fc 200 mikron (sa\u00e7 telinin iki kat\u0131 kal\u0131nl\u0131kta) mertebesinden \u00e7ok daha hassas hale geldi\u011finden, farkl\u0131 alanlarda kullan\u0131labilecek. Stantchev, \u00e7\u00f6z\u00fcn\u00fcrl\u00fc\u011f\u00fc art\u0131rmas\u0131n\u0131 sa\u011flad\u0131\u011f\u0131 tekni\u011fi \u015f\u00f6yle anlat\u0131yor: \u201cBiraz karma\u015f\u0131k ama temelde, elinizi aud\u0131nlat\u0131lm\u0131\u015f bir beyaz tahtan\u0131n yan\u0131na koyman\u0131za benziyor. Elinizin g\u00f6lgesinin gayet keskin oldu\u011funu g\u00f6r\u00fcrs\u00fcn\u00fcz. Ama e\u011fer elinizi uzakla\u015ft\u0131r\u0131rsan\u0131z, g\u00f6lge giderek bulan\u0131kla\u015f\u0131r. Bu benzetmede, beyaz tahta dedekt\u00f6r\u00fcm\u00fcz oluyor ve g\u00f6r\u00fcnt\u00fcleyece\u011fimiz nesneye \u00e7ok yakla\u015f\u0131yoruz. B\u00f6ylece \u00f6zellikle \u0131\u015f\u0131kland\u0131rd\u0131\u011f\u0131m\u0131z alanlar keskin g\u00f6r\u00fcn\u00fcyor, yani \u00e7\u00f6z\u00fcn\u00fcrl\u00fc\u011f\u00fc y\u00fcksek oluyor.\u201d \u00a0 Kaynaklar: \u0130lgili Makale: Science, \u201cNoninvasive, near-field terahertz imaging of hidden objects using a single-pixel detector\u201d\n < http://advances.sciencemag.org/content/2/6/e1600190.full >", "tags": ["bilgisayar bilimleri", "T-\u0131\u015f\u0131n\u0131 (terahertz \u0131\u015f\u0131n\u0131m)"]},
{"source": "bilimfili.com", "url": "https://bilimfili.com/3d-yazicilarda-tuylu-donem-basliyor/", "category": "teknoloji", "date": "18 Haziran 2016", "title": "3D Yaz\u0131c\u0131larda T\u00fcyl\u00fc D\u00f6nem Ba\u015fl\u0131yor", "content": "Son g\u00fcnlerde 3D yaz\u0131c\u0131larla hemen her \u015feyin yazd\u0131r\u0131labildi\u011fine tan\u0131k oluyoruz: Spor arabalar, yiyecekler ve hatta insan derisi. Fakat yine de teknolojinin ula\u015famad\u0131\u011f\u0131 bir tak\u0131m nesneler yok de\u011fildi. \u00d6rne\u011fin sa\u00e7 ve k\u00fcrk gibi k\u0131llardan olu\u015fan ince yap\u0131lar\u0131n yo\u011fun dizilerini yazd\u0131rmak, hem tasar\u0131m hem de yazd\u0131rma a\u015famas\u0131nda devasa hesaplama zamanlar\u0131na ve g\u00fcc\u00fcne gereksinim duyuyordu. Media Lab\u2019\u0131n yeni tekni\u011fi ile\u00a0art\u0131k bu gibi yap\u0131lar\u0131 da yazd\u0131rmak m\u00fcmk\u00fcn olacak. Ara\u015ft\u0131rmac\u0131lar taraf\u0131ndan bir y\u00fcz\u00fck \u00fczerine tutturulmu\u015f 3D yaz\u0131c\u0131 \u00e7\u0131kt\u0131s\u0131 k\u0131llar g\u00f6r\u00fcl\u00fcyor. Massachusetts Teknoloji Enstit\u00fcs\u00fc\u2019nde bulunan Media Lab ara\u015ft\u0131rmac\u0131lar\u0131, sa\u00e7 benzeri yap\u0131lar\u0131n modellenmesi ve yazd\u0131r\u0131lmas\u0131 i\u00e7in geli\u015ftirdi\u011fi y\u00f6ntem olduk\u00e7a h\u0131zl\u0131 ve verimli. Ekip, al\u0131\u015f\u0131lm\u0131\u015f bilgisayar destekli tasar\u0131m (CAD) yaz\u0131l\u0131m\u0131 kullanarak tek tek binlerce sa\u00e7 telini \u00e7izmek yerine, yap\u0131land\u0131rd\u0131klar\u0131 yaz\u0131l\u0131m platformunu kullan\u0131yorlar: Cilllia. B\u00f6ylece binlerce sa\u00e7\u0131n a\u00e7\u0131s\u0131n\u0131, kal\u0131nl\u0131\u011f\u0131n\u0131, yo\u011funlu\u011funu ve uzunlu\u011funu dakikalar i\u00e7inde belirleyip, tasar\u0131m\u0131 tamamlam\u0131\u015f oluyorlar. Bu yeni yaz\u0131l\u0131m\u0131 kullanarak tasarlanan sa\u00e7 benzeri yap\u0131lar\u0131n dizisi 50 mikronluk bir \u00e7\u00f6z\u00fcn\u00fcrl\u00fckle dizayn ediliyor. Parametreleri de\u011fi\u015ftirerek di\u015f f\u0131r\u00e7as\u0131 k\u0131l\u0131ndan, ipeksi k\u00fcrklere kadar de\u011fi\u015fen farkl\u0131 yap\u0131lar \u00fcretebiliyorlar. 3D yazd\u0131rma i\u015flemi, uygun bir yaz\u0131c\u0131 kullan\u0131larak d\u00fcz ya da dalgal\u0131 y\u00fczeyler \u00fczerinde ger\u00e7ekle\u015ftirilebiliyor. Projenin bir par\u00e7as\u0131 olarak geli\u015ftirilen bitmap \u00fcretme yaz\u0131l\u0131m\u0131 Cilllia\u2019n\u0131n bu ba\u015far\u0131daki rol\u00fc b\u00fcy\u00fck. Ekip \u00fcyelerinden\u00a0Jifei Ou \u015f\u00f6yle a\u00e7\u0131kl\u0131yor: \u201cBitmap \u00fcretmek demek, 3D yaz\u0131c\u0131n\u0131n do\u011frudan okuyabilece\u011fi dosyalar \u00fcretmek anlam\u0131na geliyor; yani al\u0131\u015f\u0131lm\u0131\u015f 3D modelleme ve dilimleme s\u00fcre\u00e7lerinden ge\u00e7meye gerek kalmadan.\u201d T\u00fcyl\u00fc y\u00fczeyin titre\u015fimleri sayesinde, nesnelerin y\u00fczey \u00fczerinde \u00f6nceden belirlenmi\u015f yollar izlemeleri sa\u011flanabiliyor. Ara\u015ft\u0131rmac\u0131lar, yaz\u0131c\u0131dan \u00e7\u0131kart\u0131lan t\u00fcyl\u00fc y\u00fczeylerin pek \u00e7ok farkl\u0131 kullan\u0131m alan\u0131 olabilece\u011fini d\u00fc\u015f\u00fcn\u00fcyor. \u00d6rne\u011fin bu t\u00fcr y\u00fczeylerin, \u00fczerlerine b\u0131rak\u0131lan nesnelerin yaratt\u0131\u011f\u0131 titre\u015fime ba\u011fl\u0131 olarak a\u011f\u0131rl\u0131k s\u0131ralamas\u0131 yapmas\u0131 m\u00fcmk\u00fcn. Ya da bu y\u00fczeylere bir mikrofon tutturuldu\u011funda, bir parma\u011f\u0131n hangi y\u00f6nde ve\u00a0ne h\u0131zda dokundu\u011funu alg\u0131layabilen bir sens\u00f6r haline gelebiliyorlar.  \u00a0 Kaynak: MIT, \u201cNeed hair? Press \u201cprint\u201d\u201d\n < http://news.mit.edu/2016/3-d-print-hair-0617 >", "tags": ["3D yaz\u0131c\u0131lar"]},
{"source": "bilimfili.com", "url": "https://bilimfili.com/fizik-yasalarina-gore-gorunmezlik-pelerini-mumkun-olabilir-mi/", "category": "teknoloji", "date": "8 Temmuz 2016", "title": "Fizik Yasalar\u0131na G\u00f6re G\u00f6r\u00fcnmezlik Pelerini M\u00fcmk\u00fcn Olabilir mi?", "content": "Ara\u015ft\u0131rmac\u0131lar, Harry Potter r\u00fcyalar\u0131m\u0131z\u0131 darmada\u011f\u0131n ediyor.\u00a0Yeni yap\u0131lan bir \u00e7al\u0131\u015fma g\u00f6r\u00fcnmezlik ayg\u0131tlar\u0131n\u0131n etkinli\u011finin temel bir limiti oldu\u011funu ortaya koyuyor: Fizik. Modern teknolojiye ra\u011fmen, farkl\u0131 dalga boylar\u0131n\u0131 i\u00e7eren nesneleri (insan v\u00fccudu gibi) gizlemek hen\u00fcz m\u00fcmk\u00fcn de\u011fildir. Soru \u015fu; \u201c\u0130nsan \u00f6l\u00e7ekli nesneleri g\u00f6rnmez hale getirebilen bir pasif g\u00f6r\u00fcnmezlik pelerini yapabilir miyiz?\u201d Bu da \u015funu ortaya \u00e7\u0131kar\u0131yor; dayan\u0131kl\u0131 bir materyal ile bir nesneyi g\u00f6zlemci i\u00e7in ve geli\u015fig\u00fczel gelen bir dalga i\u00e7in saklaman\u0131n ve onu orada yokmu\u015f gibi g\u00f6stermenin olduk\u00e7a zorlay\u0131c\u0131 s\u0131n\u0131rl\u0131l\u0131klar\u0131 vard\u0131r. K\u0131rm\u0131z\u0131 e\u011fri pasif bir g\u00f6r\u00fcnmezlik pelerininin ba\u015farabilece\u011fi\u00a0optimum performans\u0131 g\u00f6steriyor. Nesnenin boyutu b\u00fcy\u00fcd\u00fck\u00e7e g\u00f6r\u00fcnmezli\u011fi ba\u015farmak daha da zorla\u015f\u0131yor. Pasif materyaller; d\u0131\u015f bir g\u00fc\u00e7 kayna\u011f\u0131ndan enerji almadan \u0131\u015f\u0131\u011f\u0131 absorbe edebilen ya da b\u00fckebilen metamateryaller gibidir. Ara\u015ft\u0131rmac\u0131lar, 2006 y\u0131l\u0131ndan \u00a0beri g\u00f6r\u00fcnmezlik \u00f6zelliklerine sahip metamateryalleri test ediyorlard\u0131 ancak \u015fimdiye kadar i\u015flevsel bir ayg\u0131t geli\u015ftirilebilmi\u015f de\u011fil. Sorun \u015fu ki; nesne b\u00fcy\u00fcd\u00fck\u00e7e onu g\u00f6r\u00fcnmez k\u0131lmak da zorla\u015f\u0131r. \u00c7\u00fcnk\u00fc\u00a0g\u00f6r\u00fcnmezlik maddeleri, nesneyi, radyo dalgalar\u0131ndan daha k\u0131sa boylardaki g\u00f6r\u00fcn\u00fcr \u0131\u015f\u0131k dalgalar\u0131ndan gizleyebilmeyi gerektirir. Di\u011fer bir deyi\u015fle; insanlar g\u00f6r\u00fcnmez hale getirilmek a\u00e7\u0131s\u0131ndan olduk\u00e7a b\u00fcy\u00fck nesnelerdir. \u00d6te yandan, belirli bir elektromanyetik dalga boyu (\u00f6rne\u011fin; g\u00f6r\u00fcn\u00fcr \u0131\u015f\u0131k ya da radyo dalgalar\u0131 gibi) i\u00e7in k\u00fc\u00e7\u00fck nesneleri gizleyebilen g\u00f6r\u00fcnmezlik pelerinleri olu\u015fturmak m\u00fcmk\u00fcnd\u00fcr. Ve dalga boyu k\u00fc\u00e7\u00fcld\u00fck\u00e7e, gizlemek daha da kolayla\u015f\u0131r. Eyl\u00fcl 2015\u2019te, ara\u015ft\u0131rmac\u0131lar g\u00f6r\u00fcn\u00fcr \u0131\u015f\u0131k i\u00e7in ultra ince g\u00f6r\u00fcnmez \u00f6rt\u00fc geli\u015ftirdiklerini duyurmu\u015flard\u0131. S\u00f6z konusu bu \u00f6rt\u00fc, \u0131\u015f\u0131\u011f\u0131n belirli dalga boylar\u0131n\u0131 manip\u00fcle ederek nesneyi g\u00f6r\u00fcnmez hale getirebiliyordu. Kas\u0131m 2015\u2019te ise elektromanyetik \u0131\u015f\u0131n\u0131m, yani \u0131\u015f\u0131k i\u00e7in olmasa da, manyetik alan i\u00e7in bir g\u00f6r\u00fcnmezlik pelerini \u00fcretildi\u011fi duyurulmu\u015ftu. (Bkz. Manyetik G\u00f6r\u00fcnmezlik Pelerini Tasarland\u0131) \u0130yi taraf\u0131ndan bakarsak, insan i\u00e7in g\u00f6r\u00fcnmezlik pelerini yapmak imkans\u0131zken ara\u015ft\u0131rmac\u0131lar limitleri a\u015fman\u0131n farkl\u0131 yollar\u0131n\u0131 ar\u0131yorlar. Ara\u015ft\u0131rmac\u0131lar, bu limitler i\u00e7in aktif ve lineer olmayan g\u00f6r\u00fcnmezlik teknikleri ara\u015ft\u0131rmay\u0131 s\u00fcrd\u00fcr\u00fcyorlar.\u00a0Yani, nesnelerin g\u00f6r\u00fcnmesini zorla\u015ft\u0131racak ya da g\u00f6r\u00fcn\u00fcr \u0131\u015f\u0131\u011f\u0131n b\u00fct\u00fcn dalga boylar\u0131n\u0131 yeterince engelleyebilecek daha esnek ama\u00e7lara odaklanm\u0131\u015f durumdalar. Bu da asl\u0131nda \u0131\u015f\u0131\u011f\u0131n tamamen yans\u0131mas\u0131n\u0131 azaltmadan biraz daha transparanl\u0131k kazand\u0131ran optik hileleri ya da kamuflaj tekniklerini i\u00e7eriyor. Ara\u015ft\u0131rma ekibinden Andrea Al\u00f9; aktif g\u00f6r\u00fcnmezlik pelerinleriyle dahi olsa, Einstein\u2019\u0131n G\u00f6relilik Teorisi\u2019nin, g\u00f6r\u00fcnmezli\u011fin nihai performans\u0131na dair temel s\u0131n\u0131rl\u0131l\u0131klar getirdi\u011fini s\u00f6yl\u00fcyor. Ancak aktif ve lineer olmayan metamateryaller gibi yeni konsept ve dizaynlarla, g\u00f6r\u00fcnmezlik ve transparanl\u0131k aray\u0131\u015f\u0131nda ilerlemelerde bulunmak m\u00fcmk\u00fcn.\u00a0Umar\u0131z gelecekteki ara\u015ft\u0131rmalar her \u015feyi daha berrak bir hale getirebilir. Kaynak ve \u0130leri Okuma:\n\u2013\u00a0Monticone, F.,\u00a0Al\u00f9, A. \u201cInvisibility exposed: physical bounds on passive cloaking.\u201d Optica. Vol.3, Issue 7, pp. 718-724 (2016) doi:\u00a010.1364/OPTICA.3.000718\n\u2013 \u201cResearchers Determine Fundamental Limits of Invisibility Cloaks.\u201d UTNews.\u00a0http://news.utexas.edu/2016/07/05/fundamental-limits-on-invisibility-cloaks (Reached on 2016, July 7)\n\u2013 Fano, R. M. \u201cTheoretical Limitations on the Broadband Matching of Arbitrary Impedances.\u201d TECHNICAL REPORT NO. 41 January 2, 1948.\u00a0http://dspace.mit.edu/bitstream/handle/1721.1/5007/RLE-TR-041-08407050.pdf", "tags": ["meta-malzeme"]},
{"source": "bilimfili.com", "url": "https://bilimfili.com/beyin-okuma-makinesi-ile-beyindeki-anilari-izleyebilecek-miyiz/", "category": "teknoloji", "date": "23 Haziran 2016", "title": "Beyin Okuma Makinesi ile Beyindeki An\u0131lar\u0131 \u0130zleyebilecek miyiz?", "content": "E\u011fer beyninizin, s\u0131rlar\u0131n\u0131z\u0131 saklayabilece\u011finiz en g\u00fcvenli yer oldu\u011funu d\u00fc\u015f\u00fcn\u00fcyorsan\u0131z, tekrar d\u00fc\u015f\u00fcn\u00fcn. \u00c7\u00fcnk\u00fc yeni yap\u0131lan bir ara\u015ft\u0131rmada, d\u00fc\u015f\u00fcncelerin okunup ekrana aktarabilmesi yolunca b\u00fcy\u00fck ad\u0131mlar at\u0131ld\u0131. University of Oregon\u2019dan bilim insanlar\u0131n\u0131n geli\u015ftirdikleri sistem, insanlar\u0131n d\u00fc\u015f\u00fcncelerini beyin taramalar\u0131 ile okuyabiliyor ve daha sonra insanlar\u0131n kafalar\u0131ndaki y\u00fczleri olu\u015fturup ekrana yans\u0131t\u0131yor. Yaz\u0131n\u0131n ortalar\u0131nda da g\u00f6rebilece\u011finiz gibi, sonu\u00e7lar bir hayli \u00fcrpertici. Ara\u015ft\u0131rmac\u0131lardan sinir bilimci Brice Kuhl\u2019un belirtti\u011fine g\u00f6re; \u2018\u2019Bir insan\u0131n tipik olarak \u00f6zel ve i\u00e7inde tuttu\u011fu haf\u0131zalar\u0131n\u0131 al\u0131yoruz ve beyinlerinin d\u0131\u015f\u0131na \u00e7\u0131kart\u0131yoruz.\u2019\u2019 Ara\u015ft\u0131rmay\u0131 ve sistemi detayland\u0131racak olursak; bilim insanlar\u0131, 23 g\u00f6n\u00fcll\u00fc kat\u0131l\u0131mc\u0131ya 1000 adet rastgele insan y\u00fcz\u00fcnden olu\u015fan renkli foto\u011fraflar\u0131 g\u00f6sterdiler. Kat\u0131l\u0131mc\u0131lar bu foto\u011fraflar\u0131 incelerken, fMRI makinesi\u00a0de kat\u0131l\u0131mc\u0131lar\u0131n beyinlerindeki kan ak\u0131\u015f\u0131nda meydana gelen k\u00fc\u00e7\u00fck de\u011fi\u015fimleri tespit ederek n\u00f6rolojik aktiviteyi \u00f6l\u00e7t\u00fc. Burada elde edilen bulgular, ger\u00e7ek hayatta maruz kal\u0131nan y\u00fczlerin matematiksel tan\u0131mlamalar\u0131 \u00fczerinden beyin aktivesini okuyan yapay zeka ile de\u011ferlendirildi. Ayr\u0131ca bilim insanlar\u0131, yapay zekan\u0131n insan y\u00fczlerinin \u00f6zelliklerini birer kod olarak g\u00f6rebilmesi i\u00e7in, insan y\u00fczleri \u00fczerindeki belirli fiziksel \u00f6zellikleri tan\u0131mlayan 300 numara belirlediler. Temel olarak bu ilk a\u015fama, yapay zeka i\u00e7in bir antrenman s\u00fcreci gibiydi. Yani yapay zeka, belirli n\u00f6rolojik aktiviteler ile belirli fiziksel \u00f6zelliklerin aras\u0131ndaki ba\u011flant\u0131lar\u0131 bu a\u015famada \u00f6\u011frendi. Yapay zeka yeteri kadar beyin aktivitesi-y\u00fcz\u00fcn fiziksel \u00f6zellikleri kod e\u015fle\u015fmesi ger\u00e7ekle\u015ftirdikten sonra, bilim insanlar\u0131 deneyin ikinci a\u015famas\u0131n\u0131 ba\u015flatt\u0131lar. Deneyin ikinci a\u015famas\u0131nda fMRI makinesi ile birlikte \u00e7al\u0131\u015ft\u0131r\u0131lan yapay zeka, kat\u0131l\u0131mc\u0131lar\u0131n beyin aktivitelerinden ak\u0131llar\u0131ndaki y\u00fczleri anlamaya \u00e7al\u0131\u015ft\u0131. Bu ikinci turdaki y\u00fczlerin tamam\u0131, yapay zekan\u0131n antrenman turundaki \u00f6\u011frendi\u011fi y\u00fczlerden tamamen farkl\u0131yd\u0131. fMRI makinesi ile \u00e7al\u0131\u015fan yapay zeka, beyindeki iki ayr\u0131 b\u00f6l\u00fcmdeki aktivite \u00fczerinden her bir y\u00fcz\u00fc yeniden yaratt\u0131. Bu iki b\u00f6l\u00fcm: dil, say\u0131 i\u015fleme, konumsal fark\u0131ndal\u0131k ve canl\u0131 an\u0131lar\u0131n dahil oldu\u011fu s\u00fcre\u00e7lerin ger\u00e7ekle\u015fti\u011fi a\u00e7\u0131sal beyin k\u0131vr\u0131m\u0131 (ANG) ve g\u00f6rsel i\u015faretlerin i\u015flendi\u011fi oksipitotemporal korteks (OTC) \u00c7al\u0131\u015fman\u0131n sonu\u00e7lar\u0131n\u0131 a\u015fa\u011f\u0131daki foto\u011frafta g\u00f6rebilirsiniz.  Yap\u0131lan ara\u015ft\u0131rma beyindeki d\u00fc\u015f\u00fcncelerin g\u00f6rselle\u015ftirilmesi a\u00e7\u0131s\u0131ndan umut vadetse de; hen\u00fcz beyindeki karma\u015f\u0131k an\u0131lar\u0131n tam olarak g\u00f6rselle\u015ftirilebilmesinden uza\u011f\u0131z. Herhangi bir yapay zekan\u0131n beyindeki an\u0131lar\u0131n ne oldu\u011funu belirleyebilmesi i\u00e7in, b\u00fct\u00fcn bir \u00e7evreyi ya kendi kendine \u00f6\u011frenmesi ya da bilim insanlar\u0131 taraf\u0131ndan b\u00fct\u00fcn de\u011fi\u015fkenlerin yaz\u0131l\u0131ma eklenmesi gerekir. Fakat bu kadar fazla de\u011fi\u015fkenin insan eliyle belirlenip yaz\u0131l\u0131ma eklenmesi on y\u0131llar alabilir ve hen\u00fcz kendi kendisine bir insan gibi \u00f6\u011frenebilen yapay zeka geli\u015ftirilebilmi\u015f de\u011fil. Yani su\u00e7lular\u0131n beyinlerini fMRI makinesi ile taray\u0131p, olaylar\u0131 izleyebilmemiz \u015fuan i\u00e7in m\u00fcmk\u00fcn de\u011fil gibi g\u00f6r\u00fcn\u00fcyor. \u0130lgili Makale:\u00a0\u00a0doi:\u00a010.1523/JNEUROSCI.4286-15.2016 Kaynak:\u00a0Bec Crew,\u00a0Scientists have invented a mind-reading machine that visualises your thoughts, Science Alert Retreived from\u00a0http://www.sciencealert.com/scientists-have-invented-a-mind-reading-machine-that-can-visualise-your-thoughts-kind-of", "tags": ["bellek (haf\u0131za)", "beyin", "beyin okuma", "g\u00f6r\u00fcnt\u00fcleme teknikleri", "makineler"]},
{"source": "bilimfili.com", "url": "https://bilimfili.com/bitkiler-icin-elektronik-cevirmen-hazir/", "category": "teknoloji", "date": "6 Temmuz 2016", "title": "Bitkiler \u0130\u00e7in Elektronik \u00c7evirmen Haz\u0131r", "content": "\u0130nsanlar eskiden beri \u00e7i\u00e7ekleriyle konu\u015fur. \u00c7i\u00e7ekler bizim konu\u015fmalar\u0131m\u0131z\u0131 anlar gibi fiziksel yan\u0131tlar verirken, biz sadece g\u00f6r\u00fcn\u00fcmlerine bakarak durumlar\u0131n\u0131 anlamaya \u00e7al\u0131\u015f\u0131yorduk. Kar\u015f\u0131l\u0131kl\u0131 ileti\u015fim bunun \u00f6tesine ge\u00e7emiyordu. Fakat art\u0131k iki ayr\u0131 alemin mensuplar\u0131 olsalar da ayn\u0131 gezegenin \u00e7ocuklar\u0131 olan bitkiler ve insanlar, birbirlerini daha yak\u0131ndan tan\u0131yabilecek. Vivent firmas\u0131n\u0131n kurucular\u0131ndan Nigel Wallbridge liderli\u011finde geli\u015ftirilen yeni bir ayg\u0131t, bitkilere elektronik bir ses kazand\u0131r\u0131yor. PhytlSigns ad\u0131 verilen bu cihaz\u0131 \u00e7i\u00e7e\u011finize ba\u011flayarak, onun neler d\u00fc\u015f\u00fcn\u00fcp hissetti\u011fini e\u015fzamanl\u0131 olarak izleyebiliyorsunuz. B\u00f6ylece onlar\u0131n gereksinimlerine daha iyi yan\u0131t verebilir ve dostlu\u011funuzu ileri bir boyuta ta\u015f\u0131yabilirsiniz. PhytlSigns iki elektrot kullanarak, bitkideki gerilimi \u00f6l\u00e7\u00fcyor. Elektrotlardan biri topra\u011fa, di\u011feri ise yapra\u011fa veya k\u00f6ke ba\u011flan\u0131yor. Gerilimde bir de\u011fi\u015fiklik oldu\u011fu zaman, hoparl\u00f6rden buna kar\u015f\u0131l\u0131k gelen bir ses duyuyorsunuz. Ses ne kadar y\u00fcksekse, de\u011fi\u015fim o denli h\u0131zl\u0131 ger\u00e7ekle\u015fmi\u015f demek oluyor. Bitkiler kendi uzuvlar\u0131 \u00fczerindeki de\u011fi\u015fimleri, \u00f6rne\u011fin yapra\u011f\u0131na dokunuldu\u011funu ya da su p\u00fcsk\u00fcrt\u00fcld\u00fc\u011f\u00fcn\u00fc hissetti\u011finde elektriksel sinyallerde de\u011fi\u015fimler oluyor. Hatta ge\u00e7ti\u011fimiz y\u0131llarda yap\u0131lan ara\u015ft\u0131rmalarda, bir bitkinin bulundu\u011fu ortamda bir ba\u015fka bitki zarar g\u00f6rd\u00fc\u011f\u00fcnde, bitkinin yo\u011fun sinyaller vermeye ba\u015flad\u0131\u011f\u0131 g\u00f6r\u00fclm\u00fc\u015ft\u00fc. Daniel Chamovitz\u2019in Bir Bitki Neler Bilir (\u0130ng. What a Plant Knows \u2013 A Field Guide to the Senses) adl\u0131 kitab\u0131nda, bitkilerin \u00e7evrelerinde olup bitenlere ili\u015fkin verdi\u011fi tepkiler, ayr\u0131nt\u0131l\u0131 olarak ele al\u0131nm\u0131\u015ft\u0131. Bitki bilimciler yine de bir sinyal de\u011fi\u015fimi oldu\u011funda bitkilerde tam olarak ne oldu\u011funa ili\u015fkin net bir bilgiye sahip de\u011fil. Avusturya Salzburg \u00dcniversitesi\u2019nden bitki biyofizik\u00e7isi Gerhard Obermeyer \u015f\u00f6yle anlat\u0131yor: \u201cBir bitkinin elektriksel sinyalleri ne zaman ve ni\u00e7in kulland\u0131\u011f\u0131, bunlar\u0131n bitkisel ileti\u015fimde nas\u0131l bir rol\u00fc oldu\u011fu pek anla\u015f\u0131lm\u0131\u015f say\u0131lmaz.\u201d PhytlSigns iki elektrot kullanarak, bitkideki gerilimi \u00f6l\u00e7\u00fcyor. \u0130svi\u00e7re Lozan \u00dcniversitesi\u2019nden bitki biyolo\u011fu Edward Farmer, ayg\u0131t taraf\u0131ndan alg\u0131lanan sinyallerin ger\u00e7ekten bitkiden geldini\u011fi do\u011frulamak istemi\u015f. Laboratuvarda kaydetti\u011fi bitki elektriksel olaylar\u0131n\u0131 (\u00f6rne\u011fin bitkinin yaralanma kar\u015f\u0131s\u0131nda verdi\u011fi tepkiyi), PhytlSigns sinyalleri ile kar\u015f\u0131la\u015ft\u0131rm\u0131\u015f. Ayg\u0131t\u0131n sinyalleri olduk\u00e7a iyi bir do\u011frulukla yakalad\u0131\u011f\u0131n\u0131 belirten Farmer, biyolojik i\u015flevleri bilinmeyen k\u00fc\u00e7\u00fck sinyalleri bile cihaz\u0131n dedekte edebildi\u011fini ekliyor. Ayg\u0131t\u0131 kendi ofisindeki ve evindeki \u00e7i\u00e7ekler \u00fczerinde deneyen New Scientist yazar\u0131 Penny Sarchet ise zamba\u011f\u0131n\u0131n \u00f6n\u00fcnden her ge\u00e7i\u015finde, sanki \u00e7i\u00e7ek onun ge\u00e7i\u015fini fark etmi\u015f gibi ses verdi\u011fini belirtiyor.  \u00a0 Kaynaklar: Bilimciler uzun s\u00fcreden beri evrenin fiziksel \u00f6zelliklerini betimlemek i\u00e7in matemati\u011fi kullan\u0131yor. Peki ya evrenin kendisi zaten matematikse? Evrenbilimci Max Tegmark\u2019\u0131n d\u00fc\u015f\u00fcncesine g\u00f6re durum bu.", "tags": ["bitkiler (botanik)"]},
{"source": "bilimfili.com", "url": "https://bilimfili.com/birey-olmanin-sonu-gelebilir-mi/", "category": "teknoloji", "date": "27 Haziran 2016", "title": "Birey Olman\u0131n Sonu Gelebilir mi?", "content": "Kendi akl\u0131n\u0131zla hareket edebiliyorsunuz de\u011fil mi? Yani kendi d\u00fc\u015f\u00fcnc\u00fcleriniz var ve d\u00fcnyay\u0131 kendinize has y\u00f6nteminizle tecr\u00fcbe ediyorsunuz. K\u0131sacas\u0131 bir bireysiniz. Fakat gelecekteki nesiller i\u00e7in bu durum de\u011fi\u015febilir ve bu \u00f6zelli\u011fe sahip olamayabilirler. Gelecek \u00fczerine yorumlama\u00a0yapan bilim insanlar\u0131na ilgi duyuyorsan\u0131z, s\u00f6yledikleri \u015feyleri de an\u0131msars\u0131n\u0131z. Gelecekte teknoloji, hepimizi telepati yoluyla y\u00f6nlendirecek. Her ge\u00e7en g\u00fcn daha da b\u00fcy\u00fck beyin a\u011flar\u0131 ile ya\u015famaya ba\u015flayaca\u011f\u0131z ve do\u011frudan sens\u00f6rler, implantlar arac\u0131l\u0131\u011f\u0131yla ileti\u015fim kuraca\u011f\u0131z. Tabii ki bizim bu yaz\u0131y\u0131 haz\u0131rlamaktaki\u00a0amac\u0131m\u0131z, gelecek kahinli\u011fi yapmak ya da teknoloji fal\u0131 bakmak de\u011fil. Yaln\u0131zca beyin f\u0131rt\u0131nas\u0131 yap\u0131p, teknolojinin insanl\u0131\u011f\u0131 g\u00f6t\u00fcrebilece\u011fi olas\u0131 bir durumu de\u011ferlendirmek. Tekrar konuya d\u00f6necek olursak, bu durumu; bilin\u00e7, zeka ve ki\u015filer aras\u0131 ili\u015fkiler taraf\u0131ndan bask\u0131lanm\u0131\u015f evrimsel geli\u015fme a\u015famas\u0131 olan noosphere (zekak\u00fcre) terimiyle tan\u0131mlayabiliriz. Noosphere; Yunanca\u2019da zeka anlam\u0131na gelen \u2018\u2019nous\u2019\u2019 ve k\u00fcre anlam\u0131na gelen \u2018\u2019sphaira\u2019\u2019 s\u00f6zc\u00fcklerinin birle\u015ftirilmesi ile olu\u015fturulmu\u015f bir terim. Gelecekte yer k\u00fcre tan\u0131m\u0131n\u0131n yerini, zeka k\u00fcre tan\u0131m\u0131 alabilir. Her ne kadar, Noosphere\u2019in insanlara ger\u00e7ek global bilinci sunabilece\u011fi ger\u00e7e\u011fi olsa da; bu durum birey kavram\u0131n\u0131 yok edip varolu\u015fsal g\u00f6r\u00fcnt\u00fcm\u00fcz\u00fc tamamen de\u011fi\u015ftirebilir. Bu yolda at\u0131lm\u0131\u015f b\u00fcy\u00fck ad\u0131mlar da mevcut. University of Washington\u2019dan bilim insanlar\u0131n\u0131n\u00a0yapt\u0131\u011f\u0131 \u00e7al\u0131\u015fmaya k\u0131saca de\u011finelim. Bu \u00e7al\u0131\u015fma kapsam\u0131nda, Rajesh Rao\u2019nun beynindeki elektriksel aktivite sens\u00f6rlerle donat\u0131lm\u0131\u015f bir \u015fapka yard\u0131m\u0131yla \u00f6l\u00e7\u00fcl\u00fcrken, Andrea Stocco\u2019ya belirli beyin b\u00f6lgelerini uyaran bir cihaz tak\u0131ld\u0131. Birbirleriyle etkile\u015fim halinde olan bu iki cihaz yard\u0131m\u0131yla, beyin-beyin interfaz\u0131 olu\u015fturulmu\u015f oldu. Rao elini hareket ettirmeyi d\u00fc\u015f\u00fcnd\u00fc\u011f\u00fcnde beyninde \u00f6l\u00e7\u00fclen elektriksel verilerin Stocco\u2019ya aktar\u0131lmas\u0131 ile, Stocco\u2019nun parmaklar\u0131 hareket etti. Duke University\u2019den Miguel Nicolelis ve ara\u015ft\u0131rma grubu ise, fareler ve maymunlar \u00fczerinde yapt\u0131klar\u0131 \u00e7al\u0131\u015fmada bir ad\u0131m daha ileriye gittiler. Ge\u00e7ti\u011fimiz y\u0131l yap\u0131lan bu ara\u015ft\u0131rmada 3 maymunun beynini birbirine ba\u011flayan bilim insanlar\u0131, primatlar\u0131n senkronize beyin aktivitesi ile robot kolu hareket ettirebildiklerinin bulgular\u0131na ula\u015ft\u0131lar. Fakat bir durum \u00fczerinden maymunlar\u0131n beyinlerinin koordine edilmesinden global payla\u015f\u0131lan zihne ge\u00e7mek, tabii ki olduk\u00e7a zor. Nicolelis\u2019in belirtti\u011fine g\u00f6re; akl\u0131, duyguyu ya da an\u0131lar\u0131 transfer edemezsiniz. Hen\u00fcz \u00fcst d\u00fczey beyin fonksiyonlar\u0131n\u0131n nas\u0131l \u00f6l\u00e7\u00fcl\u00fcp kodlanaca\u011f\u0131 tam olarak bilinmiyor. University of Oxford, the Future of Humanity Institute\u2019dan (\u0130nsanl\u0131\u011f\u0131n Gelece\u011fi Enstit\u00fcs\u00fc) bilim insan\u0131 Anders Sandberg\u2019e g\u00f6re; b\u00fct\u00fcn ba\u011flant\u0131lar\u0131n en k\u00fc\u00e7\u00fck ayr\u0131nt\u0131s\u0131na kadar saptanmas\u0131 ba\u015far\u0131lsa bile, ortaya bir \u00e7eviri problemi \u00e7\u0131kacak. \u00c7\u00fcnk\u00fc b\u00fct\u00fcn insanlar\u0131n zihinleri, birbirlerininkinden farkl\u0131 \u00e7al\u0131\u015f\u0131yor. De\u011fi\u015fik konseptlerin de\u011fi\u015fik mental temsillerinin \u00e7evirisini yapabilecek bir yaz\u0131l\u0131m\u0131n geli\u015ftirilmesinin zorlu\u011fu, insan d\u00fczeyinde i\u015fleyebilen yapay zekan\u0131n geli\u015ftirilmesinin zorlu\u011fu ile neredeyse ayn\u0131. B\u00f6ylesi bir \u00e7eviri sorunun etraf\u0131ndan dola\u015f\u0131lmas\u0131 da m\u00fcmk\u00fcn. Beynin plastisitesi, yeni duyumsal bilginin birle\u015ftirilmesi ve yorumlanmas\u0131na olanak sa\u011fl\u0131yor. Sandberg\u2019e g\u00f6re; do\u011fru teknoloji yard\u0131m\u0131yla beynin bilin\u00e7ten sorumlu b\u00f6l\u00fcmleri olan neokortekslerin e\u011fitilmesi m\u00fcmk\u00fcn. Bu yolla beyin, basit sens\u00f6rlerden ziyade di\u011fer beyinlerden gelen karma\u015f\u0131k sinyallere adapte olabilir. Bir grubun par\u00e7as\u0131 \u015feklinde davranmak olduk\u00e7a e\u011flenceli ve tatmin edici olabilir; grup b\u00fcy\u00fcd\u00fck\u00e7e de, faydas\u0131 da b\u00fcy\u00fcr. Bundan dolay\u0131, global zeka k\u00fcreye dahil olmak olduk\u00e7a b\u00fcy\u00fck ve etkileyici bir deneyim olacakt\u0131r. D\u00fcnya\u2019daki b\u00fct\u00fcn bireylerin, yeni do\u011fan bir \u00e7ocu\u011fun sevincini payla\u015ft\u0131\u011f\u0131n\u0131 ya da milyarlarca koordine elin \u00e7evreyi nas\u0131l d\u00fczene sokabildi\u011fini d\u00fc\u015f\u00fcn\u00fcn. Bu barda\u011f\u0131n dolu taraf\u0131yd\u0131. Barda\u011f\u0131n bo\u015f taraf\u0131nda ise, b\u00fct\u00fcn ac\u0131lar\u0131n da herkes taraf\u0131ndan hissedilece\u011fi ger\u00e7e\u011fi duruyor. Ayn\u0131 zamanda b\u00f6yle bir teknoloji ile iyi fikirlerin yay\u0131lmas\u0131 sa\u011flarken, \u2018sa\u00e7ma\u2019 fikirlerin de yay\u0131lmas\u0131 kolayla\u015fabilir. Bir\u00e7ok \u00f6rnek verilebilecek olsa da, \u00a0basit olarak iftiralar\u0131n \u00e7ok rahat yay\u0131laca\u011f\u0131n\u0131 s\u00f6ylemek m\u00fcmk\u00fcn. Fakat geli\u015ftirilen sistem i\u00e7erisindeki ileri d\u00fczey\u00a0sinirsel filtreler ile k\u00f6t\u00fc senaryolar\u0131n ortaya \u00e7\u0131kmas\u0131n\u0131 sa\u011flayacak bu fikirlerin yay\u0131lmas\u0131n\u0131 engellemek de m\u00fcmk\u00fcn. Ayn\u0131 \u015fey beyin korsanlar\u0131na kar\u015f\u0131 zihinlerin korunmas\u0131 i\u00e7in de ge\u00e7erli. Fakat bu tarz filtreler, insanlar\u0131n d\u00fc\u015f\u00fcncelerinin anla\u015f\u0131lmas\u0131n\u0131 sa\u011flayan sinirsel sinyallere eri\u015fimi de sa\u011flayacakt\u0131r. Sandberg\u2019e g\u00f6re; e\u011fer b\u00fct\u00fcn bu engellerin \u00fcstesinden gelinirse, belki de de\u011fi\u015fik \u00f6l\u00e7eklerde \u00e7al\u0131\u015fan kolektif bilince eri\u015filebilir. Bireysel tecr\u00fcbelerimiz halihaz\u0131rda yaln\u0131zca bize ait olabilir, al\u0131nmak istenen sinyaller aras\u0131nda (global, ulusal ya da aile gibi) se\u00e7im yapmam\u0131z m\u00fcmk\u00fcn olabilir. Asl\u0131nda bu durumu, zihinlerimizde \u00e7al\u0131\u015fan internet a\u011f\u0131\u00a0olarak d\u00fc\u015f\u00fcnebilirsiniz. Yani herhangi bir bilgisayar kullanmadan \u00e7al\u0131\u015fan ve istenilen bilgiye, tecr\u00fcbeye eri\u015fimin m\u00fcmk\u00fcn oldu\u011fu kolektif bir bilin\u00e7 a\u011f\u0131. Kaynak: NewScientsit, 4 June 2016 pg:26", "tags": ["d\u00fc\u015f\u00fcnceler", "insan davran\u0131\u015flar\u0131 (davran\u0131\u015f bilimleri)", "ki\u015filik", "toplumbilim (sosyoloji)", "uygarl\u0131k"]},
{"source": "bilimfili.com", "url": "https://bilimfili.com/sanayi-medeniyetinin-sonu-nasil-gelecek/", "category": "teknoloji", "date": "28 Haziran 2016", "title": "Sanayi Uygarl\u0131\u011f\u0131n\u0131n Sonu Nas\u0131l Gelecek?", "content": "Roma, Maya ve Bronz \u00c7a\u011f\u0131nda Yunan medeniyeti gibi tarihteki b\u00fct\u00fcn karma\u015f\u0131k toplumlar\u0131n sonu ayn\u0131yd\u0131: \u00e7\u00f6k\u00fc\u015f! Peki \u015fimdi bizim i\u00e7erisinde ya\u015fad\u0131\u011f\u0131m\u0131z sanayi medeniyetinin sonu da ayn\u0131 m\u0131 olacak? Cevap, b\u00fcy\u00fck bir ihtimalle, evet! Medeniyetlerin \u00e7\u00f6k\u00fc\u015f\u00fc asl\u0131nda iki noktaya \u00e7\u0131k\u0131yor: karma\u015f\u0131kl\u0131k ve enerji. Toplumlar\u0131n yap\u0131s\u0131, ka\u00e7\u0131n\u0131lmaz olarak her ge\u00e7en g\u00fcn insanlar\u0131n refah\u0131n\u0131 g\u00f6zetip problemlere \u00e7\u00f6z\u00fcmler \u00fcrettik\u00e7e b\u00fcy\u00fcyerek daha da karma\u015f\u0131kla\u015f\u0131r. Tabii ki bu b\u00fcy\u00fcmenin bir de bedeli var: enerji. Enerji de\u011fi\u015fkeni \u00fczerinden yorumlamaya devam edersek de, medeniyetlerin \u00e7\u00f6k\u00fc\u015f\u00fcne zemin haz\u0131rlayan \u015fey, var olan karma\u015f\u0131kl\u0131\u011f\u0131 d\u00fczenleyip yeni \u00e7\u0131kan problemlere \u00e7\u00f6z\u00fcmler \u00fcretecek yeterli kuvvetin bulamamas\u0131d\u0131r. \u015eimdi hangi noktada oldu\u011fumuzu anlayabiliyoruz. Sanayi Devrimi sonras\u0131nda do\u011fada var olan ta\u015f k\u00f6m\u00fcr\u00fcn\u00fc tabiri caizse s\u00f6m\u00fcrerek bu g\u00fcnlere geldik. Buradan elde etti\u011fimiz enerjiyi de daha da zor eri\u015filen enerji kaynaklar\u0131n\u0131 ele ge\u00e7irmek i\u00e7in kulland\u0131k ve toplum karma\u015f\u0131kl\u0131\u011f\u0131m\u0131z\u0131 e\u015fi benzeri g\u00f6r\u00fclmemi\u015f dereceye y\u00fckselttik. Fakat yeni kaynaklar bulamazsak e\u011fer, elimizdeki enerji kaynaklar\u0131n\u0131 t\u00fcketti\u011fimizde g\u00fcc\u00fcm\u00fcz\u00fcn yetebilece\u011finden \u00e7ok daha ileri bir noktada duruyor olaca\u011f\u0131z. Daha sonra, art\u0131k bir d\u00fc\u011f\u00fcme d\u00f6nm\u00fc\u015f toplum yap\u0131m\u0131z \u00e7\u00f6z\u00fclmeye ba\u015flayacak; ekonomik ve politik kurumlar g\u00fcc\u00fcn\u00fc kaybedecek, ticaret ve \u00fcretim azalacak, global tedarik zincirleri k\u0131r\u0131lacak. Teknoloji kullan\u0131m\u0131 imkans\u0131z hale gelecek. Devletler par\u00e7alanacak. Tabii ki en \u00f6nemlisi, \u00e7ok say\u0131da insan \u00f6lecek. Bu senaryo \u00e7ok \u00fcrk\u00fct\u00fcc\u00fc geldiyse, hala umudun oldu\u011funu s\u00f6yleyelim. K\u00fc\u00e7\u00fck ve son derece izole toplumlar haricinde, herkesin hayat\u0131n\u0131 kaybetti\u011fini d\u00fc\u015f\u00fcnseniz bile hi\u00e7bir tarihsel \u00e7\u00f6k\u00fc\u015f insanl\u0131\u011f\u0131 tamamen yok etmeyi ba\u015faramad\u0131. Y\u0131k\u0131lan medeniyetlerin ard\u0131ndan kurulan yeni toplumlar, yeniden toparlan\u0131p eskisinden daha ileriye gitmeyi ba\u015fard\u0131lar. Yani \u00fczerini tamamen karalad\u0131\u011f\u0131m\u0131z tarih sayfam\u0131z\u0131 temizleyip, daha g\u00fczel bir resim \u00e7izmemiz de m\u00fcmk\u00fcn. Fakat bunun ger\u00e7ekle\u015fme ihtimali g\u00f6rece daha az. Asl\u0131nda bizim i\u00e7in sorun bu noktada ba\u015fl\u0131yor. \u00c7\u00fcnk\u00fc geriye hi\u00e7bir \u015fey kalmayabilir.\u00a0 Stanford University\u2019den Ian Morris\u2019in de belirtti\u011fi gibi: \u2018\u2019Roma\u2019n\u0131n n\u00fckleer silahlar\u0131 yoktu\u2019\u2019. Y\u0131k\u0131lan toplum yap\u0131lar\u0131 i\u00e7erisinde refah seviyesi ve g\u00fc\u00e7te dramatik kaymalar olur, ayr\u0131ca bu da beraberinde \u015fiddeti getirir. Yani sahip oldu\u011fumuz silah g\u00fcc\u00fcn\u00fcn b\u00fct\u00fcn toplumlar\u0131 i\u00e7erisine alan bir \u015fiddet f\u0131rt\u0131nas\u0131na dahil olmas\u0131, nihai \u00e7\u00f6k\u00fc\u015f\u00fc getirebilir. Globalle\u015fme sayesinde, bizim medeniyetimizin \u00e7\u00f6k\u00fc\u015f\u00fcn\u00fcn eskilerden daha farkl\u0131 olaca\u011f\u0131 kesin. University of Waterloo\u2019dan Thomas Homer-Dixon\u2019un belirtti\u011fine g\u00f6re; ge\u00e7mi\u015fteki toplumlar\u0131n \u00e7\u00f6k\u00fc\u015f\u00fcnde, di\u011fer toplumlar ya\u015famlar\u0131na devam ettiler. Fakat globalle\u015fen D\u00fcnya medeniyetinin \u00e7\u00f6k\u00fc\u015f\u00fc s\u00f6z konusu oldu\u011funda, d\u0131\u015farda kullanabilece\u011fimiz kaynak da ka\u00e7abilecek yerimiz de olmayabilir. University of Florence\u2019dan Ugo Bardi, yeniden in\u015fa s\u00fcrecine girebilmemiz i\u00e7in elektrik a\u011flar\u0131n\u0131n yerinde duruyor olmas\u0131 gerekti\u011fini savunuyor. Bu \u0131\u015f\u0131klar\u0131m\u0131z\u0131n a\u00e7\u0131k kalmas\u0131 i\u00e7in de\u011fil, yeni bir sanayi devriminde ihtiya\u00e7 duyulacak malzemelerin temini i\u00e7in gerekli. Makineler i\u00e7in \u00e7eli\u011fin, tar\u0131m i\u00e7in potasl\u0131 g\u00fcbrenin, yar\u0131 iletkenler i\u00e7in silikonun ve daha bir\u00e7ok malzemenin bu a\u011flardan temin edilmesi m\u00fcmk\u00fcn. Fakat kolay eri\u015filebilen fosil yak\u0131tlar\u0131n t\u00fckendi\u011fi d\u00fc\u015f\u00fcn\u00fcl\u00fcrse, Bardi\u2019nin hesaplamalar\u0131na g\u00f6re; \u00e7al\u0131\u015fan elektrik \u015febekelerine sahip olsa bile ya\u015fanabilecek \u00e7\u00f6k\u00fc\u015f\u00fcn ard\u0131ndan madencilik ya da d\u00f6k\u00fcm yapabilecek kadar enerjiyi \u00fcretemeyebiliriz. Asl\u0131nda enerji krizine \u00e7\u00f6z\u00fcm \u00fcretmek ve gelecek i\u00e7in kendimizi garanti alt\u0131na almak \u00e7ok kolay. Tabii ki hemen harekete ge\u00e7memiz gerekiyor. Fosil yak\u0131tlar ve n\u00fckleer enerjiden elde etti\u011fimiz g\u00fc\u00e7 her ne kadar devasa boyutlarda olsa da, sistemin \u00e7\u00f6k\u00fc\u015f\u00fc sonras\u0131nda bunlar\u0131n bir k\u0131ymeti kalmayacak. Fakat g\u00fcne\u015f ve r\u00fczgar enerjilerinin, neredeyse enerjiyi toplayan ve d\u00f6n\u00fc\u015ft\u00fcren d\u00fczeni kurmak d\u0131\u015f\u0131nda hi\u00e7 masraf\u0131 yok ve s\u00fcrekliler. Bardi\u2019nin hesaplamalar\u0131na g\u00f6re; e\u011fer \u00fcretti\u011fimiz elektri\u011fin yar\u0131s\u0131n\u0131 yenilenebilir kaynaklardan elde etmeyi ba\u015far\u0131rsak, herhangi bir toplumsal \u00e7\u00f6k\u00fc\u015f s\u0131ras\u0131nda ve sonras\u0131nda insanl\u0131\u011f\u0131 ve daha hayati olarak da kendisini idare edecek kadar enerjinin \u015febekelerde dola\u015fmas\u0131 da m\u00fcmk\u00fcn olacak. Tabii ki bu yat\u0131r\u0131mlar\u0131, hala elimizde silikon ve sivil d\u00fczenler varken ger\u00e7ekle\u015ftirmeliyiz. Bunun ba\u015far\u0131labilmesi i\u00e7in de, \u015fu anda yenilenebilir enerjilere yap\u0131lan yat\u0131r\u0131mlar\u0131n yakla\u015f\u0131k 50 kat art\u0131r\u0131lmas\u0131 gerekiyor. E\u011fer bunu yapmazsak, elektrik \u00fcretecek kadar ta\u015f k\u00f6m\u00fcr\u00fcm\u00fcz ya da yeniden sanayi devrimi ba\u015flatacak enerjimiz olmayacak. Bu senaryoda da olacak \u015fey yeniden yaln\u0131zca tar\u0131m-hayvanc\u0131l\u0131k yapan toplum ve karanl\u0131k geceler olacak. Daha sonra belki de iklim y\u00fcz\u00fcnden tar\u0131m\u0131n biti\u015fi ve avc\u0131 toplay\u0131c\u0131l\u0131\u011fa d\u00f6n\u00fc\u015f ger\u00e7ekle\u015febilir. Yani art\u0131k gelece\u011fe yat\u0131r\u0131m yapmak istiyorsak, g\u00fcne\u015f ve r\u00fczgar enerjisini toplayan sistemleri in\u015fa etmeye hemen ba\u015flamal\u0131y\u0131z.", "tags": ["enerji kaynaklar\u0131", "toplumbilim (sosyoloji)", "uygarl\u0131k"]},
{"source": "bilimfili.com", "url": "https://bilimfili.com/elektron-mikroskobu-renkli-goruntu/", "category": "teknoloji", "date": "5 Kas\u0131m 2016", "title": "Elektron Mikroskobundan \u0130lk Renkli G\u00f6r\u00fcnt\u00fcler", "content": "Elektron mikroskoplar\u0131, ke\u015ffedildikleri g\u00fcnden beri g\u00f6zlemlerini siyah beyaz ger\u00e7ekle\u015ftiriyor. Bilim d\u00fcnyas\u0131 ise \u00e7ok k\u00fc\u00e7\u00fck \u00f6l\u00e7ekteki ortamlar\u0131 50 bin ila 10 milyon kez b\u00fcy\u00fctme yetene\u011fine sahip olan elektron mikroskoplar\u0131ndan renkli ve ger\u00e7e\u011fe daha yak\u0131n g\u00f6r\u00fcnt\u00fcler elde etmek i\u00e7in bu teknolojiyi daha da geli\u015ftirmeye \u00e7al\u0131\u015f\u0131yordu. \u015eimdi ise, Cell Chemical Biology\u2018de yay\u0131mlanan yeni bir \u00e7al\u0131\u015fmada, 15 y\u0131ll\u0131k deney ve g\u00f6zlem s\u00fcrecinin sonunda, y\u0131llard\u0131r siyah beyaz g\u00f6ren birinin art\u0131k renkli g\u00f6rmeye ba\u015flamas\u0131na denk bir geli\u015fme kaydedildi. Bu geli\u015fmeyle, ileri tekniklere yapay renklerin eklenmesiyle \u00e7ok renkli elektron mikroskobu g\u00f6r\u00fcnt\u00fclerinin ilk kez elde edilmesi sa\u011flanm\u0131\u015f oldu. \u015eimdiye kadar, k\u00fc\u00e7\u00fck bir sine\u011fin g\u00f6z\u00fcnden tek bir h\u00fccrenin detaylar\u0131na kadar her \u015feyin neredeyse 10 milyon kat b\u00fcy\u00fct\u00fclerek g\u00f6r\u00fcnt\u00fclenmesini sa\u011flayan elektron mikroskobu ile art\u0131k daha ger\u00e7ek\u00e7i ve renkli g\u00f6r\u00fcnt\u00fcler de \u00fcretilebilecek. Seryum, praseodim ve osmiyum elementlerinin art arda \u00e7\u00f6kelmesi ve elektron kaybetmesine dayanarak, daha \u00f6nce alt\u0131n veya platin kaplanarak \u00fcretilen siyah beyaz g\u00f6r\u00fcnt\u00fclere renk eklenmesini sa\u011flayan ara\u015ft\u0131rmac\u0131lar, ileride benzer ba\u015fka a\u011f\u0131r metalleri de kullanarak g\u00f6r\u00fcnt\u00fclerde farkl\u0131 renklerin de yine yapay olarak elde edilebilece\u011fini \u00f6ne s\u00fcr\u00fcyorlar. Yeni geli\u015fme, i\u00e7eri\u011finde \u00fc\u00e7 ayr\u0131 nadir toprak metali bar\u0131nd\u0131r\u0131yor. Baz\u0131lar\u0131n\u0131z, bu grubu periyodik cetvelin hemen alt\u0131nda bulunan iki ekstra sat\u0131rdan \u00fcstteki, yani lantanitler olarak tan\u0131r. \u0130\u015fte yeni teknikte, bu metallerin \u00fc\u00e7\u00fc birbiri \u00fcst\u00fcne gelecek \u015fekilde, mikroskop lam\u0131n\u0131n \u00fczerindeki h\u00fccreyi ya da g\u00f6zlemlenecek spesimeni kaplamakta kullan\u0131l\u0131yor. Elektron mikroskobu ise \u00fc\u00e7 metal de elektron kaybedince (yani elektron sa\u00e7\u0131l\u0131m\u0131 ger\u00e7ekle\u015ftirince) g\u00f6r\u00fcnt\u00fc alabiliyor ve ald\u0131\u011f\u0131 bu g\u00f6r\u00fcnt\u00fcy\u00fc her bir metalin cinsine g\u00f6re de\u011fi\u015fen elektron sa\u00e7\u0131l\u0131m\u0131 enerjisine g\u00f6re farkl\u0131 \u201cyapay\u201d renkler olarak okuyor. Ara\u015ft\u0131rmac\u0131lar, \u015fimdilik yaln\u0131zca k\u0131rm\u0131z\u0131, sar\u0131 ve ye\u015fil renkleri \u00fcretebildiklerini ancak bu haliyle siyah beyaz skaladaki elektron mikroskobu g\u00f6r\u00fcnt\u00fclerinde asla ula\u015f\u0131lamam\u0131\u015f olan kontrast\u0131 yakalayabildiklerini belirtiyor. Ara\u015ft\u0131rma ekibi, \u00fcretilen teknikle, h\u00fccre zar\u0131n\u0131n etraf\u0131n\u0131 dola\u015farak h\u00fccreyi s\u0131k\u0131\u015ft\u0131ran protein ipli\u011fini, \u00f6nceki g\u00f6r\u00fcnt\u00fclemelerden \u00e7ok daha net ve a\u00e7\u0131k bir \u015fekilde g\u00f6r\u00fcnt\u00fclemeyi ve g\u00f6zlemlemeyi ba\u015fard\u0131. Eklenecek birka\u00e7 metal iyonu ve ince ayarlamalarla, ara\u015ft\u0131rmac\u0131lar, \u00e7ok yak\u0131n gelecekte elektron mikroskoplar\u0131n\u0131n kapasitelerine 3 ya da 4 renk daha eklemeyi planl\u0131yorlar. Eklenecek renklerle, kar\u0131\u015f\u0131m \u015fans\u0131 ve farkl\u0131 ara renklerin de elde edilmesi m\u00fcmk\u00fcn olabilecek. Bununla birlikte, renkli g\u00f6r\u00fcnt\u00fcn\u00fcn \u00e7\u00f6z\u00fcn\u00fcrl\u00fck kalitesini art\u0131rmak i\u00e7in de paralel ara\u015ft\u0131rmalar\u0131n s\u00fcrd\u00fcr\u00fclece\u011fini s\u00f6ylemek yanl\u0131\u015f olmaz. Makale Referans: DOI: 10.1126/science.aal0337 Kaynak: Rachael Lallensack, See the first color images produced by an electron microscope, 3 Kas\u0131m 2016, www.sciencemag.org/news/2016/11/see-first-color-images-produced-electron-microscope", "tags": ["g\u00f6r\u00fcnt\u00fcleme teknikleri"]},
{"source": "bilimfili.com", "url": "https://bilimfili.com/ideal-tirmanis-ipinin-matematigi-ortaya-kondu/", "category": "teknoloji", "date": "9 Temmuz 2016", "title": "\u0130deal T\u0131rman\u0131\u015f \u0130pinin Matemati\u011fi Ortaya Kondu", "content": "Utah \u00dcniversitesi ara\u015ft\u0131rmac\u0131lar\u0131, frenlerin arabay\u0131 yava\u015flatmas\u0131na benzer bi\u00e7imde t\u0131rman\u0131\u015f\u00e7\u0131lar\u0131n d\u00fc\u015f\u00fc\u015f\u00fcn\u00fc g\u00fcvenle yava\u015flatacak ideal bir t\u0131rman\u0131\u015f ipi tasarlaman\u0131n kuramsal olarak m\u00fcmk\u00fcn oldu\u011funu g\u00f6sterdi. \u015eimdilik ka\u011f\u0131t \u00fczerindeki denklemlerden ibaret olan bu t\u0131rman\u0131\u015f ipinin, giri\u015fimciler taraf\u0131ndan uygun malzeme \u00fcretilerek ger\u00e7ekle\u015ftirilmesi umuluyor. Ayr\u0131nt\u0131lar\u0131 Journal of Sports Engineering and Technology dergisinde yay\u0131mlanan bir makale ile payla\u015f\u0131lan \u00e7al\u0131\u015fmaya ili\u015fkin ara\u015ft\u0131rmac\u0131lar \u015f\u00f6yle diyor: \u201cYapt\u0131\u011f\u0131m\u0131z \u00e7al\u0131\u015fman\u0131n da\u011fc\u0131l\u0131k camias\u0131nda hemen bir etki yaratmas\u0131n\u0131 beklemiyoruz. Ancak ideal bir t\u0131rman\u0131\u015f ipi i\u00e7in matematiksel olarak gereken re\u00e7eteyi sunarak, yeni iplerin geli\u015ftirilmesine rehberlik etmeyi umuyoruz.\u201d Ekip, g\u00fcvenlik gereksinimlerine en \u00fcst d\u00fczeyde yan\u0131t verebilecek malzemenin \u201c\u015fekil bellekli malzemeler\u201d oldu\u011funu belirtiyor. Bu tip malzemeler \u015fu anda kalp damar\u0131 stentlerinde, g\u00f6zl\u00fck \u00e7er\u00e7evelerinde ve baz\u0131 s\u00fctyenlerde kullan\u0131l\u0131yor. B\u00f6ylece \u00fcr\u00fcnlerin \u015fekli bozulsa bile hemen as\u0131l bi\u00e7imlerine d\u00f6nebiliyorlar. \u015eekil bellekli malzemeler aras\u0131nda \u00f6ne \u00e7\u0131kan nikel-titanyum ala\u015f\u0131m\u0131 nitinol, t\u0131rman\u0131\u015f iplerinde kullanmak i\u00e7in hem \u00e7ok a\u011f\u0131r, hem de fazlas\u0131yla pahal\u0131 kal\u0131yor. Ara\u015ft\u0131rmac\u0131lar d\u00fc\u015f\u00fc\u015f\u00fc dereceli duruma getiren frenleyici ideal iplerin karakteristik \u00f6zelliklerini, ekipten Prof.Graeme Milton\u2019un \u201cka\u011f\u0131t-kalem matemati\u011fi\u201d olarak s\u00f6z etti\u011fi y\u00f6ntemle tasarlad\u0131. Fakat ka\u011f\u0131t \u00fcst\u00fcndeki iplerin ger\u00e7e\u011fe d\u00f6n\u00fc\u015ft\u00fcr\u00fclmesinin olas\u0131l\u0131k dahilinde oldu\u011fundan kesinlikle eminler. \u201cBu ideal davran\u0131\u015f\u0131 ger\u00e7ekle\u015ftiebilece\u011fimize inanmam\u0131z i\u00e7in nedenlerimiz var. \u015eekil bellekli malzemelerin davran\u0131\u015f\u0131, bizim istedi\u011fimiz sonu\u00e7la \u00e7ok iyi uyu\u015fuyor. Ayr\u0131ca belki hen\u00fcz ke\u015ffedilmemi\u015f olan, \u015fekil bellekli ama daha hafif ve ucuza \u00e7\u0131kabilecek ba\u015fka malzemeler de vard\u0131r,\u201d diyor Milton. \u00c7al\u0131\u015fmalar\u0131n\u0131 ger\u00e7ekle\u015ftirirken Trevor Dick ve Justin Boyer adl\u0131 matematik alt yap\u0131lar\u0131 da olan kaya t\u0131rman\u0131\u015f\u00e7\u0131lar\u0131ndan da yard\u0131m alan Milton, s\u00f6z konusu ideal ipin i\u015fleyi\u015fini \u015fu benzetme ile anlat\u0131yor: \u201cAraba s\u00fcrerken durmak istedi\u011finizde, duraca\u011f\u0131n\u0131z noktan\u0131n \u00e7ok yak\u0131n\u0131nda frene as\u0131l\u0131p yolcular\u0131 sarsmak yerine, daha uzak mesafeden frene dereceli bi\u00e7imde dokunarak yava\u015flamay\u0131 ye\u011flersiniz. Bizim ideal ipimiz de tam olarak bunu yap\u0131yor. Normal bir ipte ne kadar uzun s\u00fcre d\u00fc\u015ferseniz, hissedece\u011finiz kuvvet ve sars\u0131nt\u0131 o denli artar. \u0130deal ipte d\u00fc\u015ferken ip k\u0131salmaya ba\u015flayarak, t\u0131rman\u0131\u015f\u00e7\u0131ya dereceli bir kuvvet uygular. Dolay\u0131s\u0131yla ani sars\u0131nt\u0131 olmaz.\u201d G\u00fcn\u00fcm\u00fczde kullan\u0131lan t\u0131rman\u0131\u015f iplerinin \u00e7o\u011fu \u201cdinamik\u201dtir; yani d\u00fc\u015f\u00fc\u015f esnas\u0131nda esneyerek, sars\u0131nt\u0131n\u0131n bir k\u0131sm\u0131n\u0131 emmek i\u00e7in tasarlanm\u0131\u015ft\u0131r. Dinamik ipler genellikle ba\u011flama ipleri olarak kullan\u0131l\u0131r. Da\u011fc\u0131 t\u0131rman\u0131\u015fa ba\u015flarken kayaya sabitledi\u011fi bir karabinden bu ipi ge\u00e7irir ve t\u0131rmanan ki\u015fi\u00a0y\u00fckseldik\u00e7e, a\u015fa\u011f\u0131dan onun emniyetini alm\u0131\u015f olan ki\u015fi ipi salar. (Statik iplerin ise esneme pay\u0131 azd\u0131r ve genellikle iple ini\u015flerde veya da\u011fc\u0131y\u0131 izleyen sabit ipler olarak kullan\u0131l\u0131rlar.)\u00a0\u015eu anda kullan\u0131lan t\u0131rman\u0131\u015f ipleri naylondan yap\u0131l\u0131p, merkezlerindeki birbirine \u00f6r\u00fcl\u00fc \u00e7ok say\u0131da fiber ile\u00a0g\u00fc\u00e7l\u00fc olmalar\u0131 sa\u011flan\u0131r. D\u0131\u015f\u0131nda da renkli dokuma k\u0131l\u0131f olur. Dinamik bir ip her d\u00fc\u015f\u00fc\u015fte esneyip zay\u0131flad\u0131\u011f\u0131ndan, belli bir kullan\u0131m say\u0131s\u0131ndan sonra yenilenmesi gerekir. Ger\u00e7ek ipler viskoelastiklik sergiler. \u0130pi esnetirken kullan\u0131lan enerjinin bir b\u00f6l\u00fcm\u00fc \u0131s\u0131ya d\u00f6n\u00fc\u015f\u00fcr. Milton bunu matematiksel olarak modellemenin \u00e7ok g\u00fc\u00e7 oldu\u011funu belirtiyor. Bununla birlikte, \u00e7al\u0131\u015fmalar\u0131nda betimledikleri nonlineer elastik ip, viskoelastik bir ipe olduk\u00e7a iyi bir yakla\u015ft\u0131rma sa\u011fl\u0131yor. Denklemde de\u011fi\u015fkenler olarak d\u00fc\u015f\u00fc\u015f uzunlu\u011fu, karabin ile t\u0131rman\u0131\u015f\u00e7\u0131 aras\u0131 ip uzunlu\u011fu, t\u0131rman\u0131\u015f\u00e7\u0131n\u0131n karabinden olan y\u00fcksekli\u011fi, ipin maksimum uzamas\u0131, t\u0131rman\u0131\u015f\u00e7\u0131n\u0131n k\u00fctlesi ve k\u00fctle\u00e7ekime ba\u011fl\u0131 ivme bulunuyor. B\u00f6ylece ipin esneme uzunlu\u011funa ba\u011fl\u0131 olarak, e\u015fitlik ipteki ideal elastik enerjiyi veriyor. Bu form\u00fcl\u00fcn \u00f6ng\u00f6r\u00fcs\u00fcne g\u00f6re, ip esnerken t\u0131rman\u0131\u015f\u00e7\u0131 \u00fczerindeki kuvvetin b\u00fcy\u00fckl\u00fc\u011f\u00fc sabit oluyor. Milton, ideal ipi karabinli ve karabinsiz kullanman\u0131n fark yaratmad\u0131\u011f\u0131n\u0131 ifade ediyor. Kullan\u0131lan karabin say\u0131s\u0131ndan ba\u011f\u0131ms\u0131z olarak, ideal ip g\u00f6revini yerine getirebiliyor. \u201c\u0130deal ipin ilgin\u00e7 \u00f6zelliklerinden biri de, onu gerdi\u011finizde sabit bir kuvvet yaratmas\u0131na ra\u011fmen, ipin bir b\u00f6l\u00fcm\u00fc ba\u015fka bir b\u00f6l\u00fcm\u00fcnden farkl\u0131 esnemeler yapabiliyor. \u00d6rne\u011fin e\u011fer bir karabin mevcutsa, ipin karabin ile emniyet alan ki\u015fi aras\u0131ndaki b\u00f6l\u00fcm\u00fc hi\u00e7 esnemiyor. Fakat karabin ile d\u00fc\u015fmekte olan t\u0131rman\u0131\u015f\u00e7\u0131 aras\u0131ndaki b\u00f6l\u00fcm\u00fc sabit bir kuvvette oluyor,\u201d diye ekliyor Milton.", "tags": ["malzeme bilimi", "spor"]},
{"source": "bilimfili.com", "url": "https://bilimfili.com/bakterilerin-dondurdugu-mini-santraller/", "category": "teknoloji", "date": "11 Temmuz 2016", "title": "Bakterilerin D\u00f6nd\u00fcrd\u00fc\u011f\u00fc Mini-Santraller Ger\u00e7ek Oluyor", "content": "Oxford University ara\u015ft\u0131rmac\u0131lar\u0131 bakterilerin do\u011fal hareketlerinin mikroskobik r\u00fczgar santralleri kuracak \u015fekilde kullan\u0131labilece\u011fini ve bu enerjinin ak\u0131ll\u0131 telefon bile\u015fenleri gibi insan yap\u0131m\u0131 baz\u0131 mikro-makinelere g\u00fc\u00e7 sa\u011flayabilece\u011fini g\u00f6sterdi. Science Advances\u2019da yay\u0131mlanan \u00e7al\u0131\u015fmada, bakteriler gibi yo\u011fun ve aktif hareket edebilen maddelerin kaotik toplanma etkilerini g\u00f6stermek \u00fczere bilgisayar sim\u00fclasyonlar\u0131ndan yararlan\u0131ld\u0131 ve bu etkinin organize edilmesi ile silindirik rotorlar\u0131n d\u00f6nd\u00fcr\u00fclebilece\u011fi ve istikrarl\u0131 g\u00fc\u00e7 kaynaklar\u0131 \u00fcretilebilece\u011fi ortaya koyuldu. Ara\u015ft\u0131rmac\u0131lar, birg\u00fcn kendili\u011finden kurulan ve kendi enerjisini sa\u011flayan minik insan-yap\u0131m\u0131 cihazlar\u0131n mikroskobik motorlar\u0131n\u0131 bu tip biyolojik g\u00fc\u00e7 kaynaklar\u0131n\u0131n olu\u015fturabilece\u011fini \u00f6ne s\u00fcr\u00fcyor. Bu cihazlar\u0131n i\u00e7ine ak\u0131ll\u0131 telefon mikrofonlar\u0131ndan, optik anahtarlama bile\u015fenlerine kadar bir\u00e7ok yap\u0131 dahil edilebilece\u011fi \u00f6n g\u00f6r\u00fcl\u00fcyor. Enerji, g\u00fc\u00e7 kayna\u011f\u0131 veya batarya kaynakl\u0131 sorunlar\u0131n \u00e7o\u011funlu\u011fu gigawattlarla \u00f6l\u00e7\u00fclen aral\u0131klarda olsa da, baz\u0131lar\u0131 da \u00e7ok daha alt seviyede mikroskobik d\u00fczeyde olabiliyor. Bu anlamda, k\u00fc\u00e7\u00fck \u00f6l\u00e7ekteki enerji problemlerini \u00e7\u00f6zmenin yolu belki de, direkt olarak bu enerjiyi k\u00fc\u00e7\u00fck enerji kaynaklar\u0131 olabilecek bakteriler gibi bir tak\u0131m biyolojik temelli s\u00fcspansiyonlardan elde etmekten ge\u00e7iyor olabilir. Yo\u011fun bakteriyel s\u00fcspansiyonlar\u0131n, spontane bi\u00e7imde ak\u0131\u015f ger\u00e7ekle\u015ftiren aktif s\u0131v\u0131lar\u0131n en m\u00fckemmel \u00f6rneklerinden biri oldu\u011funu belirten ara\u015ft\u0131rmac\u0131lar, y\u00fczmekte olan bakterilerin bir araya gelme ve organize olmayan bir ak\u0131\u015f sa\u011flama yetene\u011finin; genelde olandan farkl\u0131 olarak organize edilmesi yolu ile kullan\u0131labilir enerji kayna\u011f\u0131 haline gelebilece\u011fini \u00f6ne s\u00fcr\u00fcyorlar. Oxford\u2019lu ara\u015ft\u0131rma ekibi, deney a\u015famas\u0131nda 64 simetrik mikrotordan olu\u015fan \u00f6rg\u00fc kafesi bu aktif s\u0131v\u0131n\u0131n i\u00e7ine dald\u0131rd\u0131\u011f\u0131nda, bakterilerin kendilerini organize etti\u011fini ve bu sayede hareket ederken hemen yak\u0131nlar\u0131ndaki rotorlar\u0131n ters y\u00f6nde d\u00f6nmeye ba\u015flad\u0131\u011f\u0131n\u0131 tespit etti. R\u00fczgar t\u00fcrbinlerini d\u00f6nd\u00fcren ak\u0131\u015f etkisine benzer bir yap\u0131sal organizasyonu elde eden ara\u015ft\u0131rmac\u0131lar, kullan\u0131labilir mikro enerji kayna\u011f\u0131 yaratmay\u0131 da ba\u015farm\u0131\u015f oldu. Ara\u015ft\u0131rman\u0131n ilgi \u00e7ekici yanlar\u0131ndan birisi, bilimcilerin herhangi bir di\u015fli-benzeri mikroskobik bir rotor dizayn etmek zorunda kalmamas\u0131 idi. Bu rotor organizasyon kuruldu\u011fu anda kendili\u011finden olu\u015fmu\u015f ve bir anlamda bakteriyel bir r\u00fczgar santrali kurulmu\u015f oldu. Ara\u015ft\u0131rmac\u0131lar sim\u00fclasyonlar \u00fczerinde bakteriyel t\u00fcrb\u00fclans\u0131n i\u00e7ine yaln\u0131zca tek bir rotor koyarak neler olabilece\u011fini de g\u00f6rmek istedi. Bu durumda tekil rotorun rasgele hareket etti\u011fi ak\u0131\u015ftan stabil bir enerji kayna\u011f\u0131 yaratamad\u0131\u011f\u0131 ancak bir rotor a\u011f\u0131 (\u00f6rg\u00fcs\u00fc) eklendi\u011finde d\u00fczenli bir hareket paterni olu\u015ftu\u011fu ve rotorlar\u0131n ters y\u00f6nde d\u00f6nmeye ba\u015flad\u0131\u011f\u0131 g\u00f6zlemlendi. Bu tip biyolojik sistemlerden minik \u00e7apta da olsa mekanik bir kazan\u00e7 elde edilebilmesinin \u00e7ok de\u011ferli oldu\u011fu \u00e7\u00fcnk\u00fc bir enerji girdisi gerekmeden, biyolojik sistemin i\u00e7indeki biyokimyasal s\u00fcre\u00e7lerden gelen enerjinin sonunda mekanik bir sistemi hareket ettiren bir enerji \u00e7\u0131kt\u0131s\u0131 haline gelmesi e\u015fi bulunmaz bir enerji kayna\u011f\u0131 niteli\u011fi ta\u015f\u0131yor. Mikro d\u00fczeyde, ara\u015ft\u0131rmada kullan\u0131lan sim\u00fclasyonlar; kal\u0131c\u0131 ve s\u00fcrekli enerji kayna\u011f\u0131 yaratmak i\u00e7in, potansiyel biyolojik enerjinin kullan\u0131larak hem kendini organize eden hem de kendi enerjisini sa\u011flayan mikro-sistemler kurulabilece\u011fini g\u00f6steriyor. Kaynak :\u00a0University of Oxford Websitesi, Scientists simulate tiny bacteria-powered \u2018windfarm\u2019, \u00a08 Temmuz 2016, www.ox.ac.uk/news/2016-07-08-scientists-simulate-tiny-bacteria-powered-windfarm Makale Referans :\u00a0S. P. Thampi et al. Active micromachines: Microfluidics powered by mesoscale turbulenceence. Science Advances, 2016 DOI:10.1126/sciadv.1501854", "tags": ["bakteriler (bakteriyoloji)"]},
{"source": "bilimfili.com", "url": "https://bilimfili.com/premature-dogum-icin-bir-umut-yapay-rahim-biobag/", "category": "teknoloji", "date": "28 Nisan 2017", "title": "Premature Do\u011fum \u0130\u00e7in Bir Umut: Yapay Rahim (Biobag)", "content": "Foto\u011frafta g\u00f6rd\u00fc\u011f\u00fcn\u00fcz \u00e7e\u015fitli yerlerine borular ba\u011flanm\u0131\u015f b\u00fcy\u00fck boy bir saklama torbas\u0131 gibi g\u00f6z\u00fcken \u015fey i\u00e7indeki kuzu, t\u0131pk\u0131 anne karn\u0131nda\u00a0oldu\u011fu gibi geli\u015fimini s\u00fcrd\u00fcr\u00fcyor. Yapay rahim geli\u015ftirmeye y\u00f6nelik ilk ad\u0131m\u0131 atan ara\u015ft\u0131rmaya g\u00f6re, yavru d\u00f6rt hafta i\u00e7erisinde, g\u00f6zlerini a\u00e7m\u0131\u015f, yutkunmay\u0131 \u00f6\u011frenmi\u015f, t\u00fcyleri \u00e7\u0131km\u0131\u015f, ci\u011fer ve beyinleri geli\u015fmi\u015f, hareket etmeye ba\u015flam\u0131\u015f. Geli\u015ftirilen bu cihaz, bir g\u00fcn premature bebeklerin uterus d\u0131\u015f\u0131nda geli\u015fiminin tamamlanmas\u0131na yard\u0131mc\u0131 olabilir, fakat \u015fimdilik yaln\u0131zca kuzularda test ediliyor. Yapay rahimlerde bebek b\u00fcy\u00fct\u00fcld\u00fc\u011f\u00fc, gebeli\u011fin sa\u011fl\u0131k riskini ortadan kald\u0131ran bir d\u00fcnyay\u0131 hayal etmek cazip gelebilir ancak, daha fazla veriye, ara\u015ft\u0131rmaya ve prati\u011fe ihtiyac\u0131m\u0131z oldu\u011fu kesin. Bir embriyoyu, erken geli\u015fim s\u00fcrecinden al\u0131p, onu anne olmayan yapay bir ortamda geli\u015ftirmek tam anlam\u0131yla bir bilimkurgu gibidir. Ancak Nature Communications\u2018da yay\u0131mlanan \u00e7al\u0131\u015fma, kurguyu ger\u00e7e\u011fe d\u00f6n\u00fc\u015ft\u00fcrd\u00fc. Yavrular\u0131n do\u011fal do\u011fumdan aylar \u00f6nce, uterus benzeri bir \u00e7evrede geli\u015fimini tamamlamas\u0131n\u0131 ve \u201cdo\u011fum\u201d yap\u0131lmas\u0131n\u0131 \u00a0m\u00fcmk\u00fcn k\u0131lan d\u0131\u015f ortam rahmine; ara\u015ft\u0131rmac\u0131lar, \u201cBiobag\u201d (biotorba) ismini veriyorlar. Biobag, asl\u0131nda tam anlam\u0131yla bir rahim gibi de\u011fildir, fakat bir rahimde bulunan baz\u0131 kilit \u00f6nemdeki benzer par\u00e7alar\u0131 bulunduruyor. Cenini saran ve onu d\u0131\u015f d\u00fcnyadan koruyan temiz bir plastik torba, t\u0131pk\u0131 uterusta oldu\u011fu gibi bir g\u00f6rev \u00fcstleniyor. Torbada\u00a0i\u00e7erisindeki elektrolit sol\u00fcsyonu t\u0131pk\u0131 uterustaki amniyotik s\u0131v\u0131ya benzer bir i\u015flev g\u00f6r\u00fcyor.\u00a0Bunun yan\u0131 s\u0131ra fet\u00fcs\u00fcn kan\u0131n\u0131 dola\u015ft\u0131rmas\u0131; oksijen ve karbondioksit de\u011fi\u015fimi yapmas\u0131 i\u00e7in transfer borular\u0131 bulunuyor. Premature do\u011fumlar, baz\u0131 \u00e7ocuklarda \u00f6l\u00fcme sebebiyet vermektedir. Ara\u015ft\u0131rmac\u0131lara g\u00f6re, Biobag, a\u015f\u0131r\u0131 erken do\u011fmu\u015f bebekler i\u00e7in uygun bak\u0131m ve geli\u015fim ortam\u0131n\u0131 sa\u011flayacak \u015fekilde geli\u015ftirilebilir. Erken do\u011fumlar, anne v\u00fccudu d\u0131\u015f\u0131ndaki yavrular i\u00e7in yo\u011fun bir bak\u0131m deste\u011fi gerektirir. Do\u011fumdan sonra hayatta kalan bebekler, mekanik ventilasyon (havaland\u0131rma), ila\u00e7lar, beslenme ve s\u0131v\u0131 deste\u011fine ihtiya\u00e7 duyarlar. E\u011fer ki yo\u011fun bak\u0131m \u00fcnitesinden \u00e7\u0131kar\u0131l\u0131rsa, bebeklerin \u00e7o\u011fu\u00a0h\u00e2l\u00e2 organ sistemlerinin tam geli\u015fmemesinden kaynaklanan bir dizi sa\u011fl\u0131k\u00a0sorunuyla kar\u015f\u0131la\u015f\u0131r. Bilim insanlar\u0131, y\u0131llard\u0131r\u00a0premature bir bebe\u011fin geli\u015fimini s\u00fcrd\u00fcrmesi i\u00e7in daha do\u011fal bir ortam olu\u015fturacak yapay bir rahim geli\u015ftirmeye \u00e7al\u0131\u015f\u0131yor. Bu s\u00fcre\u00e7te de baz\u0131 zorluklar ortaya \u00e7\u0131k\u0131yor. Bunlardan en \u00f6nemlisi de; kan dola\u015f\u0131m\u0131d\u0131r.\u00a0Anneyi fetusa ba\u011flayan, kan ak\u0131\u015f\u0131n\u0131 ve oksijen-karbondioksit de\u011fi\u015fimini sa\u011flayan karma\u015f\u0131k dola\u015f\u0131m sistemini yeniden yaratmak olduk\u00e7a zorlay\u0131c\u0131d\u0131r. \u00c7\u00fcnk\u00fc kan, yavruya\u00a0yeterli bas\u0131n\u00e7ta sa\u011flanmal\u0131d\u0131r, dolay\u0131s\u0131yla fazla bir bas\u0131n\u00e7 yavruya\u00a0kalbine zarar verebilir.  Bu sorunu \u00e7\u00f6zmek i\u00e7in, ara\u015ft\u0131rmac\u0131lar, pompas\u0131z bir dola\u015f\u0131m sistemi olu\u015fturdular. Ekip, fetusun g\u00f6bek ba\u011f\u0131 kan damarlar\u0131n\u0131 yeni bir oksijenat\u00f6r \u00e7e\u015fidine ba\u011flad\u0131 ve kan\u0131n sistem \u00fczerinden d\u00fczg\u00fcn bir \u015fekilde hareketini m\u00fcmk\u00fcn hale getirdi.\u00a0Asl\u0131nda sistem, bebe\u011fin kalp at\u0131\u015f\u0131n\u0131n, ba\u015fka bir pompa olmadan kan ak\u0131\u015f\u0131na g\u00fc\u00e7 sa\u011flamak i\u00e7in yeterli olmas\u0131n\u0131 sa\u011flad\u0131. \u00c7\u00f6z\u00fclmesi gereken bir ba\u015fka sorun ise,\u00a0a\u00e7\u0131k ink\u00fcbat\u00f6rlerde premature bebeklerin yenido\u011fan yo\u011fun bak\u0131m \u00fcnitesinde kar\u015f\u0131la\u015ft\u0131\u011f\u0131 enfeksiyon riskidir. \u0130\u015fte bu soruna da, torba ve yapay amniyotik s\u0131v\u0131 ile \u00e7\u00f6z\u00fcm bulundu. S\u0131v\u0131, t\u0131pk\u0131 uterusta oldu\u011fu gibi torban\u0131n i\u00e7ine giriyor ve i\u00e7erideki at\u0131klar\u0131 alarak bo\u015falt\u0131l\u0131yor. Bu da, bebe\u011fi hastanede bula\u015f\u0131c\u0131 mikroplardan korumak ve fetusun geli\u015fen akci\u011ferlerini s\u0131v\u0131 ile doldurmaya yar\u0131yor. Ara\u015ft\u0131rma ekibi geli\u015ftirdikleri bu yapay rahimi, do\u011fumuna 105 ila 120 kalm\u0131\u015f (insanlar i\u00e7in gebeli\u011fin 22. ila 24. haftalar\u0131 aras\u0131na e\u015f de\u011fer) 8 kuzu fetusunda d\u00f6rt hafta boyunca test ettiler. \u00a0D\u00f6rt haftan\u0131n ard\u0131ndan, ara\u015ft\u0131rmac\u0131lar; t\u0131pk\u0131 yo\u011fun bak\u0131m \u00fcnitesinde oldu\u011fu gibi d\u00fczenli bir ventilat\u00f6rle de\u011fi\u015fim sa\u011flad\u0131lar.\n G\u00f6zlemlerin ard\u0131ndan, ventilat\u00f6rdeki kuzular\u0131n sa\u011fl\u0131\u011f\u0131n\u0131n, sezaryen y\u00f6ntemiyle d\u00fcnyaya gelen\u00a0ayn\u0131 ya\u015ftaki bir kuzu kadar iyi \u00e7\u0131kt\u0131\u011f\u0131 g\u00f6r\u00fcld\u00fc.\u00a0Ard\u0131ndan, kuzular ventilat\u00f6rden al\u0131nd\u0131 \u200b\u200bve ara\u015ft\u0131rmac\u0131lar, kendi nefes alacak kadar geli\u015fmi\u015f biri hari\u00e7 di\u011fer hayvanlara, organlar\u0131n\u0131 incelemek \u00fczere\u00a0\u00f6tenazi uygulad\u0131lar. Yap\u0131lan organ incelemeleri; Biobag i\u00e7erinde geli\u015fmi\u015f yavrular\u0131n akci\u011ferlerinin ve beyinlerinin \u2013premature bebeklerde hasara kar\u015f\u0131 en savunmas\u0131z organ sistemleri\u2013 herhangi bir hasar almad\u0131\u011f\u0131\u00a0ve anne karn\u0131nda b\u00fcy\u00fcyen bir kuzuda olmas\u0131 gerekti\u011fi gibi geli\u015fti\u011fi bulgusuna ula\u015ft\u0131lar. Elbette ki; kuzu ve insan beyni farkl\u0131 geli\u015fim temposuna sahiptir. Dolay\u0131s\u0131yla,\u00a0insanlarda kullan\u0131lmadan \u00f6nce cihaz\u0131n bilim ve g\u00fcvenlik a\u015famalar\u0131na dair daha fazla ara\u015ft\u0131rma yap\u0131lmas\u0131 gerekti\u011fini s\u00f6ylememiz gerekiyor. Ekip, hali haz\u0131rda bu ara\u015ft\u0131rmalar\u0131n\u0131 s\u00fcrd\u00fcr\u00fcyor ve insan boyutlar\u0131ndaki kuzular ile Biobag testlerine devam ediyor. \u00d6te yandan, uzun vadede ortaya \u00e7\u0131kabilecek sorunlara dair de; ventilat\u00f6rden \u00e7\u0131kar\u0131ld\u0131ktan sonra hayatta kalan birka\u00e7 kuzunun da takibi s\u00fcr\u00fcyor. Ve g\u00fczel haber \u015fu ki; yavrular \u015fimdilik gayet sa\u011fl\u0131kl\u0131 g\u00f6r\u00fcn\u00fcyor. Dahas\u0131, ara\u015ft\u0131rma ekibi, cihaz\u0131n insanlarda kullan\u0131m\u0131 i\u00e7in maksimum bir \u00fc\u00e7 y\u0131ll\u0131k s\u00fcre \u00f6n g\u00f6rd\u00fcklerini belirtiyorlar. Cihaz\u0131n, insan \u00fcremesine ve t\u00fcr\u00fcn devaml\u0131l\u0131\u011f\u0131nda ne gibi avantaj ve dezavantajlar ortaya \u00e7\u0131karaca\u011f\u0131 ise hen\u00fcz belirsizli\u011fini koruyor. Ge\u00e7mi\u015fte, b\u00fcy\u00fck v\u00fccutlu bebekler ve dar pelvis b\u00fcy\u00fckl\u00fc\u011f\u00fcne sahip annelerin her ikisi de do\u011fum sanc\u0131s\u0131ndan \u00f6lebiliyorlard\u0131. Bu tarz sorunlar t\u0131bbi m\u00fcdahale olmadan genellikle \u00f6l\u00fcmc\u00fcld\u00fcr ve bu durum evrimsel a\u00e7\u0131dan, bir se\u00e7ilimdir.\u00a0Ancak sezaryen do\u011fumuyla, art\u0131k bu sanc\u0131dan kaynakl\u0131 \u00f6l\u00fcm oran\u0131 da azalm\u0131\u015f durumda. Fakat, sezaryen do\u011fumla birlikte; bu durum, dar pelvis kemi\u011fi yap\u0131s\u0131na sahip annelerin \u201crisk\u201d alt\u0131ndaki genlerinin de gelecek nesillere ta\u015f\u0131nmas\u0131 anlam\u0131na geliyor. Biobag, erken do\u011fumla d\u00fcnyaya gelmi\u015f yavrular\u0131n hayatta kalmas\u0131n\u0131 m\u00fcmk\u00fcn hale getirirken, insan t\u00fcr\u00fcn\u00fcn evriminde de ku\u015fkusuz y\u00f6nlendirmelerde bulunmu\u015f olacak. Amac\u0131m\u0131z elbette ki; t\u0131bbi m\u00fcdahaleyi ele\u015ftirmek de\u011fildir, fakat bunun evrimsel bir etkisinin olaca\u011f\u0131n\u0131 da s\u00f6ylemeliyiz. Bu evrimsel e\u011filim \u00e7ok yava\u015f da olsa devam edecek. Ancak bu e\u011filimin de s\u0131n\u0131rl\u0131l\u0131klar\u0131 s\u00f6z konusu, dolay\u0131s\u0131yla normal do\u011fumun belli bir s\u00fcre sonra yok olma e\u011filimi g\u00f6sterece\u011fini \u015fimdiden s\u00f6yleyemeyiz.", "tags": ["biyoteknoloji", "gebelik (hamilelik)"]},
{"source": "bilimfili.com", "url": "https://bilimfili.com/istatistiksel-onem-ne-kadar-onemli/", "category": "teknoloji", "date": "1 Kas\u0131m 2016", "title": "\u0130statistiksel \u00d6nem Ne Kadar \u00d6nemli?", "content": "D\u00fcnyan\u0131n \u00f6nde gelen istatistik\u00e7ileri konu\u015ftu ve ara\u015ft\u0131rmac\u0131lara, \u00f6\u011frencilere ve bilim ileti\u015fimcilerine verdikleri mesaj a\u00e7\u0131kt\u0131: Tek ba\u015f\u0131na p de\u011ferlerini ve istatistiksel anlam\u0131 kullanarak, kuramlar\u0131 s\u0131namay\u0131 ve sonu\u00e7lar\u0131n \u00f6nemli olup olmad\u0131\u011f\u0131na karar vermeyi b\u0131rakma zaman\u0131. E\u011fer bunlar\u0131n hi\u00e7biri size bir anlam ifade etmiyorsa, ELI5\u2018i anlatal\u0131m: Bilim insanlar\u0131 yapt\u0131klar\u0131 ara\u015ft\u0131rmalarda her zaman ba\u011f\u0131nt\u0131lar bulurlar ve bunlar\u0131n yerinde mi yoksa sadece tesad\u00fcf m\u00fc oldu\u011funu anlamak i\u00e7in, p de\u011feri ad\u0131 verilen bir test kullan\u0131rlar. P de\u011feri ne kadar k\u00fc\u00e7\u00fck olursa, sonu\u00e7lar\u0131n ger\u00e7ek olma ihtimali o kadar y\u00fcksek olur ve p de\u011ferinin 0.05\u2019ten d\u00fc\u015f\u00fck olmas\u0131, bir \u015feyin yay\u0131nlanmaya de\u011fer (\u2018istatistiksel olarak anlaml\u0131\u2019) olup olmad\u0131\u011f\u0131n\u0131 belirler. En az\u0131ndan \u015fu an \u00f6yle yap\u0131yoruz, fakat Amerikan \u0130statistik Birli\u011fi (ASA) taraf\u0131ndan yay\u0131nlanan bir a\u00e7\u0131klamaya g\u00f6re, bunu tamamen yanl\u0131\u015f yap\u0131yoruz. ASA y\u00f6netici m\u00fcd\u00fcr\u00fc Ron Wasserstein, \u201cP de\u011feri hi\u00e7bir zaman bilimsel t\u00fcmevar\u0131m yerine kullan\u0131lmak i\u00e7in tasarlanmam\u0131\u015ft\u0131,\u201d diyor. \u201c\u0130yi gerek\u00e7elendirilmi\u015f istatistiksel iddialar, bir say\u0131 de\u011ferinden ve bu say\u0131n\u0131n keyf\u00ee bir e\u015fi\u011fi a\u015f\u0131p a\u015fmad\u0131\u011f\u0131ndan \u00e7ok daha fazlas\u0131n\u0131 i\u00e7erirler. ASA a\u00e7\u0131klamas\u0131, ara\u015ft\u0131rmalar\u0131 \u201cP<0,05 d\u00f6nemi sonras\u0131\u201dna y\u00f6nlendirmeyi ama\u00e7l\u0131yor.\u201d Tart\u0131\u015fmaya neden olacak bu s\u00f6zler bir istatistik\u00e7iden geliyor. Ayr\u0131ca ASA, 177 y\u0131ll\u0131k tarihinde ilk defa, testin nas\u0131l kullan\u0131lmas\u0131 gerekti\u011fini a\u00e7\u0131k\u00e7a detayland\u0131ran bir bildiri yay\u0131nlam\u0131\u015f oldu. Karar, kurumun, bilimsel cemiyetin p de\u011ferlerine g\u00fcvenmesinin, yeniden olu\u015fturulamayacak olan bulgular\u0131n yay\u0131nlanmas\u0131na katk\u0131da bulundu\u011funa dair giderek artan bir \u015fekilde endi\u015felenmesinden sonra geldi. Yani e\u011fer ge\u00e7mi\u015f \u00e7al\u0131\u015fmalara dayan\u0131larak bir \u015fey yap\u0131lamazsa, bu epey bir b\u00fcy\u00fck bir sorun olacak. ASA ba\u015fkan\u0131 Jessica Utts, \u015f\u00f6yle konu\u015fuyor: \u201cZamanla, p de\u011ferinin, en az\u0131ndan baz\u0131 alanlarda, yap\u0131lan \u00e7al\u0131\u015fman\u0131n yay\u0131nlanabilir olup olmad\u0131\u011f\u0131 konusunda bir belirleyici oldu\u011fu ortaya \u00e7\u0131kt\u0131. Bu bariz edit\u00f6rsel \u00f6nyarg\u0131lar, \u2018dosya dolab\u0131 etkisine\u2019 yol a\u00e7\u0131yor, yani istatistiksel olarak kayda de\u011fer sonu\u00e7lara sahip ara\u015ft\u0131rmalar\u0131n yay\u0131nlanmas\u0131 \u00e7ok daha olas\u0131yken, bilimsel olarak en az onlar kadar \u00f6nemli olabilen di\u011fer \u00e7al\u0131\u015fmalar hi\u00e7 yay\u0131nlanm\u0131yor.\u201d Bu ayn\u0131 zamanda, ara\u015ft\u0131rmac\u0131lar\u0131n \u00e7ok ihtiya\u00e7 duyulan p<0,05 de\u011ferini elde etmek amac\u0131yla verilerini de\u011fi\u015ftirmelerine ve veriyi hesaplamak i\u00e7in kullan\u0131lan b\u00fct\u00fcn istatistiksel test ve h\u00fck\u00fcmler hakk\u0131nda \u015feffaf olmak yerine, sadece b\u00fclten makalelerinde bulunan bu testlere odaklanmalar\u0131na sebep olabiliyor. Peki e\u011fer p de\u011ferlerini tamamen yanl\u0131\u015f kullan\u0131yorsak, o halde do\u011fru olan ne? ASA, konuya ili\u015fkin \u015fu alt\u0131 ilkeyi yay\u0131nlad\u0131: P de\u011ferlerinin ilk ele\u015ftirili\u015fi bu de\u011fil (ge\u00e7en sene bir b\u00fclten, bunlar\u0131 hepten yasaklayacak kadar ileri gitmi\u015fti) ve \u00e7o\u011fu bilim insan\u0131, cesur a\u00e7\u0131klamay\u0131 alk\u0131\u015fl\u0131yor. Boston\u2019da Dana Farber Kanser Kurumu\u2019nda bir biyoistatik\u00e7i olan ve ASA\u2019da g\u00f6rev yapmayan Giovanni Parmigiani, Nature b\u00fcltenine \u015f\u00f6yle s\u00f6yl\u00fcyor: \u201cE\u011fer bu durum 20 y\u0131l \u00f6nce olsayd\u0131, biyomedikal ara\u015ft\u0131rmalar \u015fu an kesinlikle daha iyi bir yerde olurdu.\u201d Fakat di\u011ferleri bunun as\u0131l meseleyi \u00e7\u00f6zmedi\u011fi konusunda uyar\u0131yor: P de\u011ferlerinin \u00f6tesinde, toplumun bilimden ger\u00e7ekd\u0131\u015f\u0131 beklentileri. Columbia \u00dcniversitesi\u2019nden istatistik\u00e7i Andrew Gelman \u015f\u00f6yle aktar\u0131yor: \u201c\u0130nsanlar, asl\u0131nda elde edemeyecekleri bir \u015fey istiyorlar. Kesinlik istiyorlar.\u201d  Bu durum, bilim insanlar\u0131 ile halk aras\u0131nda, sonu\u00e7lardan anlam \u00e7\u0131karmak ve bununla ilgili incelikli yorumlar yapmak konusunda \u00e7ok daha a\u00e7\u0131k bir ileti\u015fim gerektirecek. Bu kolay olmayacak; fakat ama\u00e7 bilimsel y\u00f6ntemi daha iyi hale getirmek oldu\u011funda, her zaman buna de\u011fer. Kaynak: Science Alert, \u201cGuys, it\u2019s time to stop using \u2018statistical significance\u2019 as the mark of important research\u201d\n<http://www.sciencealert.com/guys-it-s-time-to-stop-using-statistical-significance-as-the-mark-of-important-research>", "tags": ["bilimsel y\u00f6ntem"]},
{"source": "bilimfili.com", "url": "https://bilimfili.com/dna-kablolari-kullanilan-cipler-geliyor/", "category": "teknoloji", "date": "10 Kas\u0131m 2016", "title": "DNA Kablolar\u0131 Kullan\u0131lan \u00c7ipler Geliyor", "content": "\u015eu ana kadar \u00fcretilmi\u015f olan en k\u00fc\u00e7\u00fck transist\u00f6r HIV(Human Immunodeficiency Virus)`den daha k\u00fc\u00e7\u00fck boyutlara sahip. Son 60 y\u0131lda end\u00fcstri, bilgisayar \u00e7iplerinin temel bile\u015fenlerinin b\u00fcy\u00fckl\u00fcklerini 14 nanometreye kadar d\u00fc\u015f\u00fcrd\u00fc. Ancak geleneksel y\u00f6ntemler fiziksel s\u0131n\u0131rlara dayanm\u0131\u015f durumdalar ve d\u00fcnyan\u0131n her yan\u0131ndaki ara\u015ft\u0131rmac\u0131lar, bu nedenle alternatif y\u00f6ntem aray\u0131\u015f\u0131nda. Molek\u00fcl ve atomlardan olu\u015fan karma\u015f\u0131k bile\u015fenlerin kendi kendilerine organizasyonlar\u0131, isteklere yan\u0131t verebilecek bir y\u00f6ntem olabilir. Helmholtz-Zentrum Dresden-Rossendorf (HZDR) ve Paderborn \u00dcniversitesi\u2019nden ara\u015ft\u0131rmac\u0131lar, bu konuda \u00f6nemli bir ilerlemeye imza att\u0131: Fizik\u00e7iler, tek DNA iplik\u00e7iklerinden kendilerini ba\u011f\u0131ms\u0131z bi\u00e7imde d\u00fczenleyebilen alt\u0131n kaplama nano kablolar\u00a0\u00fczerinden ak\u0131m iletmeyi ba\u015fard\u0131. Elde edilen sonu\u00e7lar\u00a0Langmuir dergisinde yay\u0131mland\u0131. \u0130lk bak\u0131\u015fta d\u00fczenek, siyah bir arka plan\u0131n \u00f6n\u00fcnde duran solucan\u0131ms\u0131 \u00e7izgileri and\u0131r\u0131yor. Ama elektron mikroskobu ile yak\u0131ndan bak\u0131ld\u0131\u011f\u0131nda, iki elektrik konta\u011f\u0131n\u0131 ba\u011flayan nanometrelik \u00f6l\u00e7ekte yap\u0131lar g\u00f6r\u00fcl\u00fcyor. Dr.Artur Erbe bu minik kablolardan elektrik ak\u0131m\u0131n\u0131n iletildi\u011fini saptad\u0131klar\u0131n\u0131 ve g\u00f6rd\u00fckleri kar\u015f\u0131s\u0131nda \u00e7ok mutlu oldu\u011funu belirtiyor. Sonu\u00e7ta ortadaki bile\u015fenler modifiye edilmi\u015f DNA\u2018dan elde edildi\u011finden, fizik\u00e7iler bu durumun, ger\u00e7ekle\u015fmesi kesin beklenen bir \u015fey olmad\u0131\u011f\u0131n\u0131 vurguluyorlar. Bu nano kablolar\u0131 \u00fcretmek i\u00e7in ara\u015ft\u0131rmac\u0131lar tek bir uzun genetik malzeme \u015feritini, baz \u00e7iftleri arac\u0131l\u0131\u011f\u0131 ile daha k\u0131sa DNA b\u00f6l\u00fcmleriyle birle\u015ftirdi ve b\u00f6ylece stabil bir \u00e7ift \u015ferit olu\u015fturdu. Bu y\u00f6ntemi kullanarak, yap\u0131lar ba\u011f\u0131ms\u0131z olarak istenen \u015fekli ald\u0131lar. Japon ka\u011f\u0131t katlama sanat\u0131 olan origamiye benzettikleri bu yakla\u015f\u0131ma \u201cDNA origamisi\u201d ad\u0131n\u0131 veren ekip, minik desenler yaratabildiklerini s\u00f6yl\u00fcyor. Atom ve molek\u00fcllerden yap\u0131lm\u0131\u015f k\u00fc\u00e7\u00fcc\u00fck devrelerin bu \u015fekilde kurulabildi\u011fini ve ileride b\u00f6yle \u00fcretilecek elektronik elemanlar\u0131n, geleneksel bile\u015fenlerin yerini alabilece\u011fini ekliyorlar. Bu \u015fekilde \u00fcretilecek elemanlar, g\u00fcn\u00fcm\u00fcz\u00fcn en k\u00fc\u00e7\u00fck \u00e7ip bile\u015fenlerinden bile kayda de\u011fer \u00f6l\u00e7\u00fcde k\u00fc\u00e7\u00fck olabilir. Kuramsal olarak, daha k\u00fc\u00e7\u00fck devreler daha az \u00e7abayla \u00fcretilebilir. Bununla birlikte, bir sorun var: Genetik malzeme ak\u0131m\u0131 \u00e7ok da iyi iletmiyor.  Erbe ve \u00e7al\u0131\u015fma arkada\u015flar\u0131, bu nedenle kimyasal ba\u011flar kullanarak DNA kablolar\u0131na alt\u0131n kaplama nano par\u00e7ac\u0131klar yerle\u015ftirdi. Elektron \u0131\u015f\u0131n litografisi ad\u0131 verilen bir y\u00f6ntemle, tekil kablolar\u0131 elektronik olarak temas ettirdiler. \u00c7ok daha b\u00fcy\u00fck olan elektrotlar ile tekil DNA yap\u0131lar\u0131 aras\u0131ndaki bu ba\u011flant\u0131 \u015fimdiye dek teknik g\u00fc\u00e7l\u00fcklerle kar\u015f\u0131la\u015f\u0131yordu. Ekip iki y\u00f6ntemi harmanlayarak, sorunun icab\u0131na bakt\u0131lar. B\u00f6ylece ilk kez olarak tekil kablolar \u00fczerinden y\u00fck iletimini kesin olarak belirlediler. Dresden bilimcilerinin s\u0131namalar\u0131ndan anla\u015f\u0131ld\u0131\u011f\u0131 gibi alt\u0131n kaplama kablolardan ger\u00e7ekten de bir ak\u0131m iletildi. Ancak bu ak\u0131m ortam s\u0131cakl\u0131\u011f\u0131na ba\u011fl\u0131yd\u0131. Erbe, s\u0131cakl\u0131k azalmas\u0131yla e\u015fzamanl\u0131 olarak y\u00fck ta\u015f\u0131n\u0131m\u0131n\u0131n azald\u0131\u011f\u0131n\u0131 belirtiyor. \u201cNormal oda s\u0131cakl\u0131\u011f\u0131nda kablolar iyi i\u015fliyor; t\u00fcm\u00fcyle birlikte erimedikleri i\u00e7in elektronlar\u0131n bir alt\u0131n par\u00e7ac\u0131\u011f\u0131ndan di\u011ferine k\u0131smen z\u0131plamas\u0131 gerekse bile. Ancak mesafe o kadar k\u00fc\u00e7\u00fck ki, en geli\u015fmi\u015f mikroskoplarla bile \u015fu anda g\u00f6r\u00fclemiyor,\u201d \u015feklinde a\u00e7\u0131klayan Erbe, iletimi artt\u0131rmak i\u00e7in alt\u0131n par\u00e7ac\u0131klar\u0131n\u0131n aras\u0131na iletken polimerler eklemeyi ama\u00e7l\u0131yor. Bu metalle\u015ftirme i\u015fleminin geli\u015ftirilebilece\u011fini d\u00fc\u015f\u00fcn\u00fcyorlar. \u00a0 Kaynak: Phys.org, \u201cComputers made of genetic material? Researchers conduct electricity using DNA-based nanowires\u201c\n<http://phys.org/news/2016-11-genetic-material-electricity-dna-based-nanowires.html> \u0130lgili Makale:\u00a0Bezu Teschome et al, Temperature-Dependent Charge Transport through Individually Contacted DNA Origami-Based Au Nanowires, Langmuir (2016). DOI: 10.1021/acs.langmuir.6b01961", "tags": ["bilgisayar bilimleri", "DNA"]},
{"source": "bilimfili.com", "url": "https://bilimfili.com/tavuk-hucrelerinden-uretilen-tavuk-eti-hazir/", "category": "teknoloji", "date": "24 Haziran 2017", "title": "Tavuk H\u00fccrelerinden \u00dcretilen Tavuk Eti Haz\u0131r", "content": "Mart 2017\u2019de, Kaliforniya\u2019n\u0131n San Francisco Bay b\u00f6lgesinde bulunan Memphis Meats \u015firketi taraf\u0131ndan bir bas\u0131n a\u00e7\u0131klamas\u0131 yap\u0131ld\u0131. Tavuktan ald\u0131klar\u0131 h\u00fccreleri laboratuvar ortam\u0131nda \u00e7o\u011faltarak tavuk eti olu\u015fturduklar\u0131n\u0131 belirten \u015firket,\u00a0 bu y\u00f6ntemi \u201cTemiz K\u00fcmes\u00e7ilik\u201d olarak adland\u0131r\u0131yor. Tavuk etinin yan\u0131 s\u0131ra, \u00f6rdekten ald\u0131klar\u0131 h\u00fccrelerle \u00f6rdek eti de \u00fcreten Memphis Meats, ge\u00e7ti\u011fimiz y\u0131llarda da benzer y\u00f6ntemle laboratuvarda s\u0131\u011f\u0131r eti \u00fcreten ekiplerden biri olmu\u015ftu. Yapay beyaz et \u00fcretiminde ise d\u00fcnyada bir ilki ger\u00e7ekle\u015ftirmi\u015f oldular.\u00a0(Bkz. Laboratuvarda \u00dcretilen Hamburger 2020 Y\u0131l\u0131nda Taba\u011f\u0131n\u0131zda Olabilir) \u201cHayvan yeti\u015ftirilmesine gerek duyulmadan elde edilmi\u015f olan ilk tavuk ve \u00f6rdek etlerini sunmak heyecan verici. Temiz et hareketi i\u00e7in bu tarihi bir an. Tavuk ve \u00f6rdek, d\u00fcnya \u00e7ap\u0131ndaki pek \u00e7ok k\u00fclt\u00fcr\u00fcn sofralar\u0131n\u0131n merkezinde yer al\u0131yor. Fakat geleneksel k\u00fcmes\u00e7ilik \u00e7evre, hayvan refah\u0131 ve insan sa\u011fl\u0131\u011f\u0131 a\u00e7\u0131s\u0131ndan devasa sorunlara neden oluyor. \u00dcstelik verimsiz. Biz eti daha iyi bir y\u00f6ntemle \u00fcretmeyi ama\u00e7lad\u0131k; hem lezzetli, hem ucuz, hem de s\u00fcrd\u00fcr\u00fclebilir. Bunun insanl\u0131k i\u00e7in \u00f6nemli bir teknolojik s\u0131\u00e7rama ve inan\u0131lmaz bir i\u015f f\u0131rsat\u0131 olaca\u011f\u0131n\u0131 d\u00fc\u015f\u00fcn\u00fcyoruz; dev bir k\u00fcresel end\u00fcstriyi d\u00f6n\u00fc\u015ft\u00fcr\u00fcrken, g\u00fcn\u00fcm\u00fcz\u00fcn en acil s\u00fcrd\u00fcr\u00fclebilirlik meselelerinden birinin \u00e7\u00f6z\u00fcm\u00fcne de katk\u0131da bulunabilir,\u201d\u00a0diyor \u015firket CEO\u2019su Uma Valeti. Yapay tavuk etini tadanlar, normal bir tavu\u011fun etinden farks\u0131z oldu\u011funu ifade ediyorlar. \u00d6nceki y\u0131llarda \u00fcretilen yapay k\u0131rm\u0131z\u0131 et i\u00e7in de benzer yorumlar gelmi\u015fti. Fakat hala marketlerde, h\u00fccre k\u00fclt\u00fcr\u00fcnden \u00fcretilen b\u00f6yle sentetik (sentezlenmi\u015f) yiyecekler g\u00f6remedik. Memphis Meats\u2018in \u015fu anki hedefi, 2021 y\u0131l\u0131 itibariyle bu \u00fcr\u00fcnleri halk\u0131n mutfa\u011f\u0131na sokmak. Tabi i\u015fin bir de yasal boyutu var. Et end\u00fcstrisinde \u015fu anda ge\u00e7erli olan d\u00fczenlemeler, h\u00fccresel olarak \u00fcretilen bu etler i\u00e7in bir anlam ifade etmiyor. Dolay\u0131s\u0131yla halk sa\u011fl\u0131\u011f\u0131n\u0131n korunmas\u0131 konusunda, bu yeni teknoloji \u00fcr\u00fcn\u00fc yiyeceklere ili\u015fkin yeni standartlar\u0131n getirilmesi ve farkl\u0131 d\u00fczenlemelerin yap\u0131lmas\u0131 gerekecek. H\u00fccre k\u00fclt\u00fcr\u00fcnde yeti\u015ftirilmi\u015f k\u0131rm\u0131z\u0131 ve beyaz etin yan\u0131 s\u0131ra, hayvanlar\u0131 hi\u00e7 i\u015fe kar\u0131\u015ft\u0131rmadan \u00e7e\u015fitli genetik m\u00fchendisli\u011fi ile \u00fcretilen yumurta aklar\u0131 ve hatta inek s\u00fctleri de raflarda yerini almadan \u00f6nce kendi standartlar\u0131n\u0131n olu\u015fturulmas\u0131n\u0131 bekliyorlar. Ancak g\u0131da teknolojisindeki bu t\u00fcr geli\u015fmeler \u00f6yle b\u00fcy\u00fck bir h\u0131zla geli\u015fiyor ki, h\u00fck\u00fcmetler bu konuda olduk\u00e7a yava\u015f kal\u0131yor. Sadece hayvansal de\u011fil, bitkisel yiyeceklerin de \u201ch\u00fccre \u00e7ift\u00e7ili\u011fi\u201d ile \u00fcretilece\u011fi bir gelecekte ya\u015fayacak insanlar\u0131n mutfaklar\u0131n\u0131n, bizimkilerden \u00e7ok farkl\u0131 olaca\u011f\u0131na ku\u015fku yok. (Bkz. Bitki H\u00fccrelerinden Yiyecek \u00dcreten Mutfak Aleti Geli\u015ftirildi)", "tags": ["g\u0131da teknolojisi", "lab-g\u0131da"]},
{"source": "bilimfili.com", "url": "https://bilimfili.com/dunyanin-en-kucuk-buyuteci-atom-seviyesini-goruntuluyor/", "category": "teknoloji", "date": "12 Kas\u0131m 2016", "title": "D\u00fcnyan\u0131n En K\u00fc\u00e7\u00fck B\u00fcy\u00fcteci ile Atom Seviyesine \u0130nmek", "content": "Y\u00fczy\u0131llar boyunca, bilim insanlar\u0131, di\u011fer t\u00fcm dalgalar gibi \u0131\u015f\u0131\u011f\u0131n da kendi dalga boyundan daha k\u00fc\u00e7\u00fck olan bir noktaya -metrenin bir milyonda birinden daha az\u0131na- odaklanamayaca\u011f\u0131n\u0131 \u00f6ne s\u00fcrmekteydi. \u015eimdi ise University of Cambridge\u2019den ara\u015ft\u0131rmac\u0131lar, d\u00fcnyan\u0131n gelmi\u015f ge\u00e7mi\u015f en k\u00fc\u00e7\u00fck b\u00fcy\u00fctecini \u00fcreterek \u0131\u015f\u0131\u011f\u0131 bir milyar kat daha dar bir alana kadar odaklayabilmeyi ve hatta tek atom seviyesine kadar inmeyi ba\u015fard\u0131lar. \u0130spanya\u2019dan ara\u015ft\u0131rmac\u0131larla ortakla\u015fa y\u00fcr\u00fct\u00fclen \u00e7al\u0131\u015fmada, ara\u015ft\u0131rma ekibi, s\u00fcper iletken \u00f6zelli\u011fe sahip alt\u0131n nanopar\u00e7ac\u0131klar\u0131n\u0131 kullanarak d\u00fcnyan\u0131n en minik optik kavitesini olu\u015fturmay\u0131 ba\u015fard\u0131lar. Bu \u00e7anak o kadar k\u00fc\u00e7\u00fck ki i\u00e7ine ancak tek bir molek\u00fcl s\u0131\u011fabiliyor. \u201cPiko-kavite\u201d ad\u0131 verilen bu optik \u00e7anak tek bir atom b\u00fcy\u00fckl\u00fc\u011f\u00fcndeki alt\u0131n nano-yap\u0131s\u0131na vurma etkisiyle olu\u015fuyor ve \u0131\u015f\u0131\u011f\u0131 metrenin bir milyarda birinden daha k\u00fc\u00e7\u00fck bir \u00f6l\u00e7e\u011fe odaklayabiliyor. Science\u00a0dergisinde yay\u0131mlanan sonu\u00e7lar, \u0131\u015f\u0131k ve madde aras\u0131ndaki etkile\u015fimi incelemek i\u00e7in yeni yollar a\u00e7\u0131yor. Hatta ara\u015ft\u0131rmac\u0131lar, tamamen yeni tipte sens\u00f6rlerin de \u00fcretilmesinin \u00f6n\u00fcn\u00fc a\u00e7acak olan kavitenin i\u00e7erisinde bulunacak molek\u00fcllerin, yeni birtak\u0131m kimyasal reaksiyonlara girebilme ihtimalinin de olduk\u00e7a y\u00fcksek oldu\u011funu \u00f6ne s\u00fcr\u00fcyor. \u00c7al\u0131\u015fma ekibindeki ara\u015ft\u0131rmac\u0131lara g\u00f6re, tek bir atomu kontrol ederek \u00a0nano-yap\u0131lar in\u015fa etmek hali haz\u0131rda olduk\u00e7a g\u00fc\u00e7 bir s\u00fcre\u00e7. Ara\u015ft\u0131rman\u0131n ba\u015fyazar\u0131 Felix Benz, ellerindeki alt\u0131n atomlar\u0131n\u0131 -260\u00b0C\u2019a kadar so\u011futtuklar\u0131n\u0131 ve b\u00f6ylelikle alt\u0131n atomlar\u0131n\u0131n hareketlerini s\u0131f\u0131r noktas\u0131na kadar indirebildiklerini belirtiyor. Bu \u00f6rneklerin \u00fczerine lazer \u0131\u015f\u0131n\u0131 vererek piko-kavitelerin in\u015fas\u0131n\u0131 sa\u011flayan ara\u015ft\u0131rmac\u0131lar, ayn\u0131 zamanda tek bir atom d\u00fczeyindeki hareketi ve aktiviteyi de ger\u00e7ek zamanl\u0131 olarak izleme \u015fans\u0131 buluyorlar. Ara\u015ft\u0131rmac\u0131lardan Profes\u00f6r Javier Aizpurua\u2019ya g\u00f6re ise \u00fcrettikleri modeller, tek bir atomluk \u00e7\u0131k\u0131nt\u0131n\u0131n (kavitedeki \u015fi\u015fkinlik kastediliyor) elektrik yerine \u0131\u015f\u0131\u011f\u0131 odaklayan bir ayd\u0131nlatma \u00e7ubu\u011fu gibi davranabilece\u011fini g\u00f6steriyor.  Tek bir alt\u0131n atomunun dahi normal dola\u015f\u0131m\u0131n\u0131 ger\u00e7ekle\u015ftiren elektronlar\u0131 i\u015fe katarak minik metalik bir iletken top gibi davranabildi\u011fini g\u00f6steren ara\u015ft\u0131rma ekibi, ayn\u0131 zamanda, elektronlar\u0131n \u00e7ekirdeklere ba\u011fl\u0131 oldu\u011fu \u015fahsi kuantum ya\u015fant\u0131lar\u0131ndan da farkl\u0131 oldu\u011funu belirtiyor. Bulgular\u0131n, \u0131\u015f\u0131k ile katalize olan kimyasal reaksiyonlar alan\u0131n\u0131 yaratma, kompleks molek\u00fcllerin kendilerinden \u00e7ok daha k\u00fc\u00e7\u00fck bile\u015fenlerden olu\u015fmalar\u0131n\u0131 sa\u011flayacak \u0131\u015f\u0131k-enzim olgusunu olu\u015fturma potansiyeli ta\u015f\u0131d\u0131\u011f\u0131 d\u00fc\u015f\u00fcn\u00fcl\u00fcyor. T\u00fcm bunlara ek olarak, bulgulara dayanarak -\u0131\u015f\u0131k ile yaz\u0131l\u0131p okunacak ve molek\u00fcler titre\u015fimler olarak kaydedilecek- yeni opto-mekanik veri depolama cihazlar\u0131n\u0131n geli\u015ftirilmesi de \u00e7ok y\u00fcksek bir ihtimal kazan\u0131yor. Makale Referans: F. Benz, M. K. Schmidt, A. Dreismann, R. Chikkaraddy, Y. Zhang, A. Demetriadou, C. Carnegie, H. Ohadi, B. de Nijs, R. Esteban, J. Aizpurua, J. J. Baumberg. Single-molecule optomechanics in \u201cpicocavities\u201d. Science, 2016; 354 (6313): 726 DOI: 10.1126/science.aah5243", "tags": ["g\u00f6r\u00fcnt\u00fcleme teknikleri"]},
{"source": "bilimfili.com", "url": "https://bilimfili.com/karbondioksitten-besin-ureten-teknoloji-gelistirildi/", "category": "teknoloji", "date": "6 A\u011fustos 2017", "title": "Karbondioksitten Besin \u00dcreten Teknoloji Geli\u015ftirildi", "content": "Finlandiyal\u0131 bilimciler, elektrik ile \u00e7al\u0131\u015fan bir sistem kullanarak, besin de\u011feri son derece y\u00fcksek olan bir tek-h\u00fccreli protein y\u0131\u011f\u0131n\u0131 \u00fcretti. \u0130\u015flem i\u00e7in t\u00fcm gereken elektrik, su, karbondioksit ve mikroplar. S\u00f6z konusu sentetik besin, Finlandiya\u2019da bulunan Lappeenranta Teknik \u00dcniversitesi (LUT) ve VTT Teknik Ara\u015ft\u0131rma Merkezi ortakl\u0131\u011f\u0131nda y\u00fcr\u00fct\u00fclen Elektrikten Besin Eldesi projesi kapsam\u0131nda \u00fcretildi. Bir biyoreakt\u00f6r\u00fcn i\u00e7inde hammaddeleri elektrolize maruz b\u0131rakan s\u00fcre\u00e7te, %50\u2019den fazlas\u0131 protein ve %25\u2019i karbonhidrat olan bir toz elde edildi. Tozun geri kalan\u0131n\u0131 ise ya\u011flar ve n\u00fckleik asitler olu\u015fturuyor. \u00dcretim s\u00fcrecinde kullan\u0131lan mikroorganizmalar\u0131n de\u011fi\u015ftirilmesi ile bu oranlarda oynama yapma olana\u011f\u0131 da bulunuyor. VTT\u2019de g\u00f6rev yapan bilimci Juha-Pekka Pitk\u00e4nen, bir sonraki a\u015famada sistemin optimize edilece\u011fini, \u00e7\u00fcnk\u00fc \u015fu anda kahve kupas\u0131 b\u00fcy\u00fckl\u00fc\u011f\u00fcndeki bir biyoreakt\u00f6r\u00fcn 1 graml\u0131k protein \u00fcretmek i\u00e7in yakla\u015f\u0131k 2 hafta harcad\u0131\u011f\u0131n\u0131 belirtiyor. Yine de bu durumda bile enerji verimlil\u011fi standart fotosentezden 10 kat kadar daha y\u00fcksek. Fotosentez de gayet g\u00fczel bir protein \u00fcretim mekanizmas\u0131, fakat yeni teknik ile g\u00fcne\u015f enerjisi daha do\u011frudan kullan\u0131labilecek. \u201cArt\u0131k teknolojiyi daha da geli\u015ftirmeye odakland\u0131k: Reakt\u00f6rle ilgili konular, teknoloji, verimi y\u00fckseltmek ve s\u00fcreci kontrol etmek,\u201d diyen ara\u015ft\u0131rmac\u0131, sistemin verimi y\u00fckseltilmi\u015f ve yayg\u0131n bi\u00e7imde kullan\u0131labilir duruma getirilmi\u015f bi\u00e7iminin haz\u0131rlanmas\u0131 i\u00e7in 10 y\u0131ll\u0131k bir \u00e7al\u0131\u015fma \u00f6ng\u00f6r\u00fcyor. Ticari kapasiteye ula\u015fmak i\u00e7in 10 y\u0131l ger\u00e7ek\u00e7i bir \u00f6ng\u00f6r\u00fc gibi duruyor; \u00e7\u00fcnk\u00fc i\u015fin yasal boyutunun da \u00e7\u00f6z\u00fclmesi gerekecek. Ekibin kulland\u0131\u011f\u0131 biyoreakt\u00f6rler. (Telif: VTT) \u201cBaz\u0131 organizmalar, enerji kayna\u011f\u0131 olarak hidrojenden yararlanma becerisine sahip. Elektrik buna olanak tan\u0131yabilir,\u201d diyor Pitk\u00e4nen. Elektrik ve kolayca bulunabilen di\u011fer hammaddelerin yani su ile havan\u0131n kullan\u0131m\u0131 ile besin \u00fcretme teknolojisinin potansiyel etkileri \u00e7ok b\u00fcy\u00fck olabilir. D\u00fcnyada giderek artan bir a\u00e7l\u0131k sorunu oldu\u011fu s\u0131r de\u011fil. Yeni teknoloji bu konuda umut vaad ediyor. Tar\u0131msal \u00fcretimin yetersiz oldu\u011fu ya da hi\u00e7 olmad\u0131\u011f\u0131 alanlarda, Finlandiyal\u0131 bilimcilerin geli\u015ftirdi\u011fi teknikle, ucuz ve besin de\u011feri y\u00fcksek yiyecek \u00fcretilebilir. Makinenin \u00e7evresel ko\u015fullardan ba\u011f\u0131ms\u0131z \u00e7al\u0131\u015fmas\u0131 da, insanlar\u0131 s\u00fcrekli bi\u00e7imde besleyebilece\u011fi anlam\u0131na geliyor. Tar\u0131m yapmak i\u00e7in s\u0131cakl\u0131k, nem ve toprak tipi gibi \u00e7ok say\u0131da etkenin hesaba kat\u0131lma gereklili\u011fine kar\u015f\u0131n, bu y\u00f6ntemde tek gereken g\u00fcne\u015f ya da r\u00fczgar gibi herhangi bir enerji kayna\u011f\u0131, su, karbon dioksit ve h\u0131zla \u00fcreyebilen mikroorganizmalar. Bir di\u011fer heyecan verici y\u00f6n\u00fc ise k\u00fcresel sal\u0131n\u0131mlar\u0131 d\u00fc\u015f\u00fcrebilecek olmas\u0131. Et end\u00fcstrisi \u015fu anda sera gazlar\u0131n\u0131n k\u00fcresel sal\u0131n\u0131mlar\u0131n\u0131n yakla\u015f\u0131k %16\u2019s\u0131ndan sorumlu durumda. Ayr\u0131ca ba\u015fka ama\u00e7larla kullan\u0131labilecek \u00e7ok b\u00fcy\u00fck arazilere de el koyuyor. Yak\u0131n zamanda geli\u015ftirilen yapay k\u0131rm\u0131z\u0131 et, yapay beyaz et ve bitki h\u00fccresi \u00e7ift\u00e7ili\u011fi gibi sentetik besin teknolojilerine eklenen \u201ckarbondioksitten besin \u00fcretimi\u201d tekni\u011fi sayesinde, hem canl\u0131 hayvan \u00fcretimi, hem de bu hayvanlar\u0131 beslemek i\u00e7in \u00fcretilmesi gereken ekinler i\u00e7in ayr\u0131lan alan ve b\u00f6ylece s\u00fcre\u00e7te sal\u0131nan gazlar\u0131n azalma olas\u0131l\u0131\u011f\u0131 g\u00fcndeme gelece\u011fe benziyor.  Havadan karbondioksit yakalayan ve sudaki bakteriler ile insan i\u00e7in besin de\u011feri y\u00fcksek yiyecek \u00fcreten elektrikli sistem \u015femas\u0131. (Telif: Laurie Nygren)", "tags": ["g\u0131da teknolojisi", "lab-g\u0131da"]},
{"source": "bilimfili.com", "url": "https://bilimfili.com/kuantum-internet-aglari/", "category": "teknoloji", "date": "27 Haziran 2017", "title": "Fotonik Kuantum \u0130nternet A\u011flar\u0131 Bir Ad\u0131m Daha Yak\u0131n", "content": "Geli\u015fmi\u015f fotonik nanoyap\u0131lar, kuantum teknolojilerinde bir devrim ger\u00e7ekle\u015ftirerek \u0131\u015f\u0131k tabanl\u0131 kuantum a\u011flar\u0131n\u0131\nm\u00fcmk\u00fcn k\u0131lacak yolda uygun \u00f6zellikler sergiliyor. Niels Bohr Enstit\u00fcs\u00fc\u2019nden ara\u015ft\u0131rmac\u0131lar, kuantum a\u011flar\u0131 i\u00e7in karma\u015f\u0131k kuantum fotonik devrelerinin temellerini att\u0131. Kuantum a\u011flar\u0131ndaki bu h\u0131zl\u0131 geli\u015fime, Nature dergisinde yay\u0131mlanan bir makalede dikkat \u00e7ekiliyor. I\u015f\u0131\u011f\u0131 (fotonlar\u0131) temel alan kuantum teknolojileri kuantum fotoni\u011fi olarak adland\u0131r\u0131l\u0131rken, elektronlar\u0131 temel alan teknolojiler ise elektronik olarak adland\u0131r\u0131l\u0131yor. Fotonlar (\u0131\u015f\u0131k par\u00e7ac\u0131klar\u0131) ve elektronlar, kuantum seviyesinde olduk\u00e7a farkl\u0131 davran\u0131\u015flar sergiliyor. Bir kuantum varl\u0131\u011f\u0131, mikroskobik d\u00fcnyadaki en k\u00fc\u00e7\u00fck birimdir. \u00d6rne\u011fin, fotonlar \u0131\u015f\u0131\u011f\u0131n temel bile\u015fenleridir ve elektronlar da elektrik ak\u0131m\u0131n\u0131n temel bile\u015fenleridir. Elektronlar, fermiyon t\u00fcr\u00fc par\u00e7ac\u0131klard\u0131r ve herhangi bir anda sadece tek bir elektronun ge\u00e7ti\u011fi ak\u0131m\u0131 olu\u015fturacak \u015fekilde izole edilebilirler. Elektronlar\u0131n aksine, fotonlar bozon tipi par\u00e7ac\u0131klard\u0131r ve bir arada bulunmay\u0131 tercih ederler. Fakat fotonik temelli kuantum ileti\u015fiminde bilgi tek bir fotonda kodland\u0131\u011f\u0131 i\u00e7in, fotonlar\u0131 herhangi bir anda sadece bir tane olacak \u015fekilde yay\u0131nlamak ve g\u00f6ndermek gerekir. I\u015f\u0131k tabanl\u0131 bilgi-i\u015flem b\u00fcy\u00fck avantajlar ta\u015f\u0131r; elektronlar\u0131n aksine, fotonlar \u00e7evreyle olduk\u00e7a zay\u0131f etkile\u015fime girer. B\u00f6ylece fotonlar yollar\u0131 boyunca \u00e7ok az enerji kaybeder ve uzun mesafelere g\u00f6nderilebilirler. B\u00f6ylelikle fotonlar bilgiyi ta\u015f\u0131mak ve da\u011f\u0131tmak i\u00e7in \u00e7ok uygundurlar ve \u0131\u015f\u0131\u011f\u0131 kulanan bir kuantum a\u011f\u0131, mevcut bilgisayar teknolojisiyle m\u00fcmk\u00fcn oldu\u011fundan daha fazla veriyi kodlayabilir ve bilgi yol boyunca engelle kar\u015f\u0131la\u015fmaz. D\u00fcnya \u00e7ap\u0131nda pek \u00e7ok ara\u015ft\u0131rma ekibi, h\u0131zl\u0131 geli\u015fen bu alanda yo\u011fun \u00e7al\u0131\u015fmalar y\u00fcr\u00fct\u00fcyor, asl\u0131na bak\u0131l\u0131rsa ilk ticari kuantum fotonik \u00fcr\u00fcnlerinin \u00fcretimine ba\u015fland\u0131. Bile. Kuantum a\u011flar\u0131n\u0131 meydana getirmek i\u00e7in \u00f6nko\u015ful, tekil fotonlardan olu\u015fan bir ak\u0131m\u0131n istek \u00fczerine \u00fcretilebilmesidir ve Niels Bohr \u00dcniversitesi\u2019ndeki ara\u015ft\u0131rmac\u0131lar tam olarak bunu yapmay\u0131 ba\u015fard\u0131lar. Copenhagen \u00dcniversitesi Niels Bohr Enstit\u00fcs\u00fc\u2019ndeki Kuantum Fotoni\u011fi ara\u015ft\u0131rma grubunun lideri ve profes\u00f6r Peter Lodahl; \u201cBir foton tabancas\u0131 gibi \u00e7al\u0131\u015fan, bir fotonik \u00e7ipi geli\u015ftirdik. Bu fotonik \u00e7ipi, 10 mikron geni\u015fli\u011finde (1 mikron, 1 milimetrenin binde biridir) ve 160 nanometre kal\u0131nl\u0131\u011f\u0131nda (1 nanometre, 1 mikronun binde biridir) a\u015f\u0131r\u0131 derecede k\u00fc\u00e7\u00fck bir kristalden olu\u015fmaktad\u0131r. \u00c7ipin merkezinde, kuantum noktas\u0131 olarak bilinen bir \u0131\u015f\u0131k kayna\u011f\u0131 g\u00f6m\u00fcl\u00fcd\u00fcr. Kuantum noktas\u0131n\u0131 lazer \u0131\u015f\u0131\u011f\u0131yla ayd\u0131nlatmak bir elektronu uyar\u0131r, b\u00f6ylece elektron bir y\u00f6r\u00fcngeden di\u011ferine s\u0131\u00e7rar ve b\u00f6ylece herhangi bir anda tek bir foton yay\u0131nlar. Fotonlar genellikle her do\u011frultuda yay\u0131nlan\u0131r, fakat fotonik \u00e7ip b\u00fct\u00fcn fotonlar\u0131n bir fotonik frekans y\u00f6nlendiricisine g\u00f6nderilece\u011fi \u015fekilde tasarlanm\u0131\u015ft\u0131r\u201d diye a\u00e7\u0131kl\u0131yor. Uzun ve zahmetli bir s\u00fcre\u00e7 sonunda, ara\u015ft\u0131rma ekibi fotonik \u00e7ipi muazzam verimlili\u011fe ula\u015fana kadar geli\u015ftirdi ve test etti. Peter Lodahl\u2019\u0131n a\u00e7\u0131klad\u0131\u011f\u0131na g\u00f6re; foton yay\u0131m\u0131n\u0131 daha \u00f6nce m\u00fcmk\u00fcn oldu\u011funu d\u00fc\u015f\u00fcnmedikleri bir bi\u00e7imde elde etmeleri olduk\u00e7a \u015fa\u015f\u0131rt\u0131c\u0131yd\u0131. Normalde fotonlar, fotonik frekans y\u00f6nlendiricisinin her iki y\u00f6n\u00fc do\u011frultusunda iletilir. Fakat kendi yapt\u0131klar\u0131 fotonik \u00e7ipte, bu simetri k\u0131r\u0131labiliyor ve kuantum noktas\u0131n\u0131 sa\u011fa veya sola do\u011fru fotonlar yay\u0131mlayacak \u015fekilde de\u011fi\u015ftirebiliyorlar, bu dam y\u00f6nelimli fotonlar yay\u0131nland\u0131\u011f\u0131 anlam\u0131na geliyor. B\u00f6ylelikle, fotonlar \u00fczerinde tam denetim sa\u011flayabiliyorlar. Ara\u015ft\u0131rmac\u0131lar, bu yeni ke\u015ffe dayanan eksiksiz kuantum a\u011f sistemlerini nas\u0131l in\u015fa edebileceklerini ara\u015ft\u0131rmaya ba\u015flad\u0131lar. \u201cFotonlar, optik fiberler kullan\u0131larak \u00e7ok uzak mesafelere g\u00f6nderilebilir. \u00c7\u00fcnk\u00fc fotonlar optik fiberler boyunca \u00e7ok az enerji kaybederler. Bu sayede birbirlerine ba\u011flanarak kuantum a\u011f\u0131n\u0131 \u2013 kuantum internet a\u011f\u0131 \u2013 olu\u015fturan k\u00fc\u00e7\u00fck kuantum sistemlerini fotonlar\u0131n birbirlerine ba\u011flad\u0131\u011f\u0131 bir a\u011f\u0131 in\u015fa edebilirsiniz\u201d diye a\u00e7\u0131kl\u0131yor Lodahl. Lodahl son olarak; ilk temel i\u015flevler ger\u00e7ekle\u015ftirilmi\u015f olmas\u0131na ra\u011fmen, \u015fimdi \u00fcst\u00fcnde durmalar\u0131 gerekenin bunu b\u00fcy\u00fck bir \u00e7apta, karma\u015f\u0131k kuantum a\u011flar\u0131 \u015feklinde geni\u015fletmek oldu\u011funu ekliyor. Kaynak: First step towards photonic quantum network < https://www.sciencedaily.com/releases/2017/01/170125145916.htm > Referans: Chiral quantum optics < http://www.nature.com/nature/journal/v541/n7638/full/nature21037.html > DOI: 10.1038/nature21037", "tags": ["fotonik", "kuantum bilgisayar", "kuantum fizi\u011fi"]},
{"source": "bilimfili.com", "url": "https://bilimfili.com/sentetik-iris-sayesinde-kameralar-isiga-goz-tepkileri-verecek/", "category": "teknoloji", "date": "27 Haziran 2017", "title": "Sentetik \u0130ris Sayesinde Kameralar I\u015f\u0131\u011fa G\u00f6z Gibi Tepki Verecek", "content": "Yapay iris, d\u0131\u015fardan herhangi bir kontrol olmadan g\u00fcn\u0131\u015f\u0131\u011f\u0131na tepki vererek a\u00e7\u0131k veya kapal\u0131 konuma ge\u00e7ebiliyor, tam da bizim g\u00f6zlerimizde olana benzer \u015fekilde. Bu teknolojinin kamera teknolojisinin geli\u015ftirilmesinde i\u015fe yarayaca\u011f\u0131, daha ilerde hasara g\u00f6rm\u00fc\u015f insan g\u00f6zlerinin tedavisinde kullan\u0131labilece\u011fi ve \u00f6zellikle k\u00fc\u00e7\u00fck \u00e7evre tepkili robotlar\u0131n kontrol\u00fcnde kullan\u0131labilece\u011fi d\u00fc\u015f\u00fcn\u00fcl\u00fcyor. \u0130nsan ve daha bir\u00e7ok hayvan\u0131n g\u00f6z\u00fcnde, g\u00f6zbebe\u011fi denen; g\u00f6z \u00e7ukurunun i\u00e7ine \u0131\u015f\u0131\u011f\u0131 ileten yap\u0131 bulunmaktad\u0131r. G\u00f6z\u00fcn renkli k\u0131sm\u0131 temelde kas yap\u0131s\u0131na sahiptir ve bu par\u00e7aya iris ad\u0131 verilmektedir. G\u00f6zbebe\u011finin b\u00fcy\u00fck bir k\u0131sm\u0131n\u0131 olu\u015fturan iris, g\u00f6zbebe\u011finin b\u00fcy\u00fckl\u00fc\u011f\u00fcn\u00fc de ayarlamaktad\u0131r ve ortamdaki mevcut \u0131\u015f\u0131\u011fa g\u00f6re kas\u0131l\u0131p gev\u015femektedir. Parlak \u0131\u015f\u0131kta, iris kaslar\u0131 kas\u0131larak g\u00f6zbebe\u011fini k\u00fc\u00e7\u00fclt\u00fcr ve g\u00f6zdeki retinay\u0131 korur. Karanl\u0131kta ise itis a\u00e7\u0131larak, daha \u0131\u015f\u0131k olan ortamda maksimum oranda \u0131\u015f\u0131\u011f\u0131n g\u00f6z bebe\u011fine ula\u015farak yine m\u00fcmk\u00fcn olan en iyi \u015fekilde g\u00f6rmemizi sa\u011flar. Kameralarda da benzer bir konsept kullan\u0131larak, a\u00e7\u0131kl\u0131ktan do\u011fru miktarda \u0131\u015f\u0131k girmesini sa\u011flayacak \u015fekilde a\u00e7\u0131l\u0131p kapanan aparatlar entegre edilir. Bu tip yapay a\u00e7\u0131kl\u0131klar, normal \u015fartlar alt\u0131nda ne zaman ne kadar a\u00e7\u0131l\u0131p kapanmas\u0131n\u0131 gerekti\u011fini belirten ba\u015fka bir d\u0131\u015f sens\u00f6re ihtiya\u00e7 duymaktad\u0131r. \u015eimdi ise Tampere University of Technology\u2019den Arri Priim\u00e4gi ve ekip arkada\u015flar\u0131 kendi kendine a\u00e7\u0131l\u0131p kapanan yapay \u2018iris\u2019i icat etti. Bu \u015fekilde bir sentetik irisi yap\u0131land\u0131rmak i\u00e7in ara\u015ft\u0131rmac\u0131lar \u00f6ncelikle geni\u015fli\u011fi 14 milimetre olan ince bir disk ile yola \u00e7\u0131kt\u0131. Bu diskin \u00fczerinde 12 adet radyal petal bulunuyor. Polimerize s\u0131v\u0131 kristal elastomerden yap\u0131lan disk, s\u0131cakl\u0131\u011fa g\u00f6re \u015feklini de\u011fi\u015ftirerek iris yap\u0131s\u0131n\u0131 ve fonksiyonunu taklit ediyor diyebiliriz. Karanl\u0131kta ise, bu on iki adet yaprak b\u00fck\u00fclerek d\u0131\u015fa do\u011fru e\u011filiyor ve ortas\u0131nda g\u00f6zbebe\u011fine benzer bir bo\u015fluk b\u0131rak\u0131yor. G\u00f6zdeki irise benzer tepkiler \u00fcretebilmesi i\u00e7in, ara\u015ft\u0131rmac\u0131lar likid kristal yap\u0131s\u0131na bir de k\u0131rm\u0131z\u0131 boya ekledi ve b\u00f6ylelikle \u0131s\u0131dan \u00e7ok \u0131\u015f\u0131\u011fa tepki \u00fcretilmesini sa\u011flad\u0131. Dolay\u0131s\u0131yla sentetik iris \u00fczerine mavi veya ye\u015fil \u0131\u015f\u0131k geldi\u011finde, \u0131s\u0131narak yapraklar\u0131n geri b\u00fck\u00fclmesi sa\u011flan\u0131yor ve bajsi ge\u00e7en a\u00e7\u0131kl\u0131k kapan\u0131yor. G\u00f6zbebe\u011fi kontrol\u00fc \u0130nsanlardaki g\u00f6zbebe\u011fi b\u00fcy\u00fcme-k\u00fc\u00e7\u00fclme sorunu ortaya \u00e7\u0131kt\u0131\u011f\u0131nda, buna kar\u015f\u0131l\u0131k aktif bir tedavinin yoklu\u011fu ara\u015ft\u0131rmac\u0131lar\u0131n as\u0131l motivasyon kayna\u011f\u0131yd\u0131. Sentetik irisin bu ama\u00e7la da kullan\u0131labilece\u011fi ve bu soruna sahip olan insanlar\u0131n karanl\u0131kta da daha iyi g\u00f6rmelerinin sa\u011flanabilece\u011fi \u00f6ng\u00f6r\u00fcl\u00fcyor. Priim\u00e4gi\u2019ye g\u00f6re, hen\u00fcz sentetik iris insan g\u00f6z\u00fcne implant edilmeye haz\u0131r de\u011fil. \u00c7\u00fcnk\u00fc, \u015fimdilik yaln\u0131zca \u00e7ok y\u00fcksek g\u00fc\u00e7teki \u0131\u015f\u0131\u011fa tepki verebiliyor ve yapraklar hen\u00fcz \u0131\u015f\u0131\u011fa g\u00f6re tam do\u011fru tepkiyi \u00fcretemiyor. Yapay iris saniyeler i\u00e7inde kapan\u0131yor ancak insan g\u00f6z\u00fcnden kameralara kadar bir\u00e7ok kullan\u0131m alan\u0131 i\u00e7in bu s\u00fcrenin milisaniyelere kadar geli\u015ftirilmesi gerekti\u011fi d\u00fc\u015f\u00fcn\u00fcl\u00fcyor. Ara\u015ft\u0131rmac\u0131lara g\u00f6re, devam eden \u00e7al\u0131\u015fmalarla, bu hedefler son derece ula\u015f\u0131labilir olarak g\u00f6r\u00fcl\u00fcyor. Ayn\u0131 zamanda halen kapal\u0131 oldu\u011funda mevcut \u0131\u015f\u0131\u011f\u0131n y\u00fczde onunu ge\u00e7iren sentetik irise, otonom yumu\u015fak apert\u00fcrler eklenerek daha geni\u015f kullan\u0131m alan\u0131na sahip olmas\u0131 planlan\u0131yor. \u00a0 Makale Referans: DOI: 10.1002/adma.201701814 Kaynak: Leah Crane, Synthetic iris could let cameras react to light like our eyes do, 23 Haziran 2017, https://www.newscientist.com/article/2138469-synthetic-iris-could-let-cameras-react-to-light-like-our-eyes-do/", "tags": ["biyoteknoloji", "g\u00f6zbilim (oftalmoloji)", "makineler", "optik"]},
{"source": "bilimfili.com", "url": "https://bilimfili.com/yapay-deri-ile-robot-eller-dokunma-duyusu-kazaniyor/", "category": "teknoloji", "date": "15 Eyl\u00fcl 2017", "title": "Yapay Deri ile Robot Eller Dokunma Duyusu Kazan\u0131yor", "content": "Houston \u00dcniversitesi\u2019nden ara\u015ft\u0131rmac\u0131lar, robot elin s\u0131cak ve so\u011fuk aras\u0131ndaki fark\u0131 alg\u0131layabilmesini sa\u011flayan yapay bir cilt g\u00f6revi g\u00f6rebilen ve geni\u015f bir yelpazedeki biyomedikal cihaz i\u00e7in yeni avantajlar sunabilecek, esneyebilir elektronikler alan\u0131nda b\u00fcy\u00fck bir at\u0131l\u0131ma imza att\u0131lar. Science Advances dergisinde yay\u0131mlanan \u00e7al\u0131\u015fmada, bilim insanlar\u0131, esneyebilir elektroniklerin \u00fcretilmesinde kullan\u0131labilecek yeni bir y\u00f6ntem tan\u0131mlad\u0131lar. \u00dcstelik bu y\u00f6ntem, hali haz\u0131rda var olan malzemeleri temel almas\u0131n\u0131n yan\u0131 s\u0131ra sanayi \u00fcretimi i\u00e7in de uygun. Ara\u015ft\u0131rmac\u0131lar, yapt\u0131klar\u0131 \u00e7al\u0131\u015fmada ilk olarak kau\u00e7uk kompozit format\u0131nda yar\u0131-iletken geli\u015ftirdiler. Bu sayede, malzeme yakla\u015f\u0131k %50 oran\u0131nda gerdirilse bile, elektronik bile\u015fenlerin i\u015flevselli\u011fini kaybetmemesi sa\u011flan\u0131yor. \u00c7al\u0131\u015fmada geli\u015ftirilen bu malzeme, herhangi bir \u00f6zel mekanik yap\u0131 olmaks\u0131z\u0131n gerdirilebilme sa\u011flayan kau\u00e7uk kompozit formattaki ilk yar\u0131 iletken olma \u00f6zelli\u011fi ta\u015f\u0131yor. Geleneksel yar\u0131-iletken malzemeler k\u0131r\u0131lgan oldu\u011fu i\u00e7in, bunlar\u0131 esneyebilen malzemelerde kullanabilmek i\u00e7in karma\u015f\u0131k bir mekanik sisteme gereksinim duyuluyor. Yani bu sistemler, yeni ke\u015ffe k\u0131yasla daha karma\u015f\u0131k, daha karars\u0131z ve daha pahal\u0131. Ara\u015ft\u0131rmac\u0131lar ke\u015ffettikleri yeni y\u00f6ntem ile bir elektronik deri \u00fcrettiler ve robot elin bir bardaki suyun s\u0131cakl\u0131\u011f\u0131n\u0131 alg\u0131layabilece\u011fini g\u00f6sterdiler. \u00dcretilen elektronik deri ayr\u0131ca ele g\u00f6nderilen bilgisayar sinyallerini de yorumlayabildi ve sinyalleri Amerikan \u0130\u015faret Dili olarak yeniden \u00fcretebildi. Asl\u0131nda yapay deri, silikon temelli bir polimer olan polydimethylsiloxane (PDMS) ve k\u00fc\u00e7\u00fck nano-kablolar kullanarak \u00fcretilen kompozit yar\u0131-iletken malzemenin yaln\u0131zca bir uygulamas\u0131. Ara\u015ft\u0131rmac\u0131lara g\u00f6re, yumu\u015fak, e\u011filebilir, gerdirilebilir ve b\u00fck\u00fclebilir malzemenin ke\u015ffi, sa\u011fl\u0131k monit\u00f6rleri, t\u0131bbi implantlar ve insan-makine ara y\u00fczleri dahil olmak \u00fczere giyilebilir yumu\u015fak elektroniklerin gelecekteki geli\u015fimini etkileyecek. \u0130lgili Makale: Hae-Jin Kim, Kyoseung Sim, Anish Thukral, Cunjiang Yu. Rubbery electronics and sensors from intrinsically stretchable elastomeric composites of semiconductors and conductors. Science Advances, 2017; 3 (9): e1701114 DOI: 10.1126/sciadv.1701114 Kaynak: Artificial \u2018Skin\u2019 Gives Robotic Hand a Sense of Touch, University of Houston, Retrieved from http://www.uh.edu/news-events/stories/2017/SEPTEMBER%2017/09132017Yu-Stretchy-Electronics.php", "tags": ["giyilebilir teknoloji", "nanoteknoloji", "sentetik biyoloji"]},
{"source": "bilimfili.com", "url": "https://bilimfili.com/yapay-zekanin-kalbindeki-karanlik-sir/", "category": "teknoloji", "date": "28 A\u011fustos 2017", "title": "Yapay Zek\u00e2n\u0131n Kalbindeki Karanl\u0131k S\u0131r", "content": "2016 y\u0131l\u0131nda, New Jersey\u2019in Monmouth \u0130l\u00e7esi\u2019ndeki sessiz yollara kendi kendini s\u00fcren tuhaf bir araba \u00e7\u0131kar\u0131ld\u0131. Yonga \u00fcreticisi Nvidia\u2019daki ara\u015ft\u0131rmac\u0131lar\u0131n geli\u015ftirdi\u011fi bu deneysel vas\u0131ta, di\u011fer \u00f6zerk arabalardan farkl\u0131 g\u00f6r\u00fcnm\u00fcyordu; ancak Google, Tesla veya General Motors\u2019un tan\u0131tt\u0131\u011f\u0131 \u015feylerden farkl\u0131yd\u0131 ve yapay zek\u00e2n\u0131n y\u00fckselen g\u00fcc\u00fcn\u00fc g\u00f6stermi\u015fti. Araba, bir m\u00fchendis veya programc\u0131n\u0131n sa\u011flad\u0131\u011f\u0131 bir tek talimat\u0131 bile izlememi\u015fti. Bunun yerine tamamen, araba s\u00fcren bir insan\u0131 izleyerek kendine s\u00fcrmeyi \u00f6\u011frenmesini sa\u011flayan bir algoritmaya dayan\u0131yordu. Bir araban\u0131n bu \u015fekilde kendi kendini kullanmas\u0131n\u0131 sa\u011flamak etkileyici bir ba\u015far\u0131yd\u0131. Fakat, araban\u0131n kendi kararlar\u0131n\u0131 nas\u0131l verdi\u011fi tamamen belli olmad\u0131\u011f\u0131ndan, ayn\u0131 zamanda biraz tedirgin ediciydi. Arac\u0131n alg\u0131lay\u0131c\u0131lar\u0131ndan gelen bilgiler do\u011frudan, veriyi i\u015fleyen ve daha sonra direksiyonu, frenleri ve di\u011fer yap\u0131lar\u0131 i\u015fletmek i\u00e7in gereken emirleri ula\u015ft\u0131ran devasa bir yapay sinir a\u011f\u0131na gidiyordu. Sonu\u00e7lar, bir insan s\u00fcr\u00fcc\u00fcden bekleyebilece\u011finiz tepkilerle uyu\u015fuyor gibi g\u00f6r\u00fcn\u00fcyor. Fakat ya g\u00fcn\u00fcn birinde beklenmedik bir \u015fey yaparsa; bir a\u011faca \u00e7arpar veya ye\u015fil \u0131\u015f\u0131kta durursa? \u015eu anki duruma g\u00f6re, bunun sebebini bulmak zor olabilir. Sistem o kadar karma\u015f\u0131k ki, onu tasarlayan m\u00fchendisler bile herhangi bir eylemin sebebini tam olarak belirlemekte zorlanabilir. \u00dcstelik bunu soramazs\u0131n\u0131z da; yapt\u0131\u011f\u0131 \u015feyi neden o \u015fekilde yapt\u0131\u011f\u0131n\u0131 her zaman a\u00e7\u0131klayabilen b\u00f6ylesi bir sistem tasarlaman\u0131n belirgin bir yolu yok. Bu arac\u0131n gizemli zihni, yapay zek\u00e2n\u0131n belli belirsiz g\u00f6r\u00fcnen bir meselesine i\u015faret ediyor. Araban\u0131n temelinde yer alan ve derin \u00f6\u011frenme olarak bilinen yapay zek\u00e2 teknolojisinin, son y\u0131llarda sorun \u00e7\u00f6zme konusunda \u00e7ok g\u00fc\u00e7l\u00fc oldu\u011fu kan\u0131tland\u0131 ve bu teknoloji g\u00f6r\u00fcnt\u00fc i\u00e7eri\u011fini tahmin etme, ses tan\u0131ma ve dil terc\u00fcmesi gibi i\u015flerde geni\u015f \u00f6l\u00e7\u00fcde uyguland\u0131. \u015eimdi ayn\u0131 y\u00f6ntemlerin b\u00fct\u00fcn end\u00fcstrileri de\u011fi\u015ftirmek i\u00e7in \u00f6l\u00fcmc\u00fcl hastal\u0131klar\u0131 te\u015fhis etmek, milyon dolarl\u0131k ticari kararlar vermek vb. gibi say\u0131s\u0131z \u015fey yapabilece\u011fine dair umutlar var. Fakat derin \u00f6\u011frenme gibi y\u00f6ntemleri, kendi yarat\u0131c\u0131lar\u0131 i\u00e7in daha anla\u015f\u0131labilir ve kullan\u0131c\u0131lar\u0131 i\u00e7in daha g\u00fcvenilir hale getirmek amac\u0131yla yeni y\u00f6ntemler bulmad\u0131k\u00e7a bu durum ger\u00e7ekle\u015fmeyecek; daha do\u011frusu ger\u00e7ekle\u015fmemeli. Yoksa, ba\u015far\u0131s\u0131zl\u0131klar\u0131n ne zaman meydana gelebilece\u011fini tahmin etmek zor olacakt\u0131r ve meydana gelmeleri ka\u00e7\u0131n\u0131lmazd\u0131r. Nvidia\u2019n\u0131n arabas\u0131n\u0131n h\u00e2l\u00e2 \u201cdeneysel\u201d olmas\u0131n\u0131n sebeplerinden biri de zaten bu. Halihaz\u0131rda, kimin \u015fartl\u0131 tahliye olaca\u011f\u0131n\u0131, kimin bor\u00e7 para almak i\u00e7in onaylanaca\u011f\u0131n\u0131 ve kimin i\u015fe al\u0131naca\u011f\u0131n\u0131 belirlemeye yard\u0131mc\u0131 olmas\u0131 i\u00e7in matematiksel modeller kullan\u0131l\u0131yor. E\u011fer bu matematiksel modellere eri\u015fim sa\u011flayabiliyorsan\u0131z, bunlar\u0131n muhakemesini anlamak m\u00fcmk\u00fcn olur. Fakat bankalar, ordu, i\u015fverenler ve di\u011ferleri art\u0131k dikkatlerini daha karma\u015f\u0131k makine \u00f6\u011frenimi yakla\u015f\u0131mlar\u0131na y\u00f6neltiyor. Bu yakla\u015f\u0131mlar, otomatikle\u015ftirilmi\u015f karar vermeyi hepten anla\u015f\u0131lmaz hale getirebiliyor. Bu yakla\u015f\u0131mlar\u0131n en yayg\u0131n olan\u0131 derin \u00f6\u011frenme, bilgisayarlar\u0131 programlama konusunda esasen farkl\u0131 bir yolu temsil ediyor. Makine \u00f6\u011frenimi uygulamalar\u0131 \u00fczerinde \u00e7al\u0131\u015fan bir MIT profes\u00f6r\u00fc olan Tommi Jaakkola \u015f\u00f6yle s\u00f6yl\u00fcyor: \u201cBu halihaz\u0131rda konuyla ilgili bir sorun ve gelecekte \u00e7ok daha ilgili hale gelecek. Bu ister bir yat\u0131r\u0131m karar\u0131 ya da t\u0131bbi bir karar olsun, ister asker\u00ee bir karar olsun, sadece bir \u2018kara kutu\u2019 y\u00f6ntemine bel ba\u011flamak istemezsiniz.\u201d Bir yapay zek\u00e2 sistemini, vard\u0131\u011f\u0131 sonu\u00e7lara nas\u0131l vard\u0131\u011f\u0131 hakk\u0131nda sorgulayabilmenin esas bir yasal hak oldu\u011funa dair halihaz\u0131rda bir tart\u0131\u015fma mevcut. Avrupa Birli\u011fi, 2018 y\u0131l\u0131n\u0131n yaz\u0131ndan ba\u015flayarak, \u015firketlerin kullan\u0131c\u0131lara otomatikle\u015fmi\u015f sistemlerin vard\u0131\u011f\u0131 kararlar hakk\u0131nda bir a\u00e7\u0131klama sa\u011flayabilmesini zorunlu tutabilir. Bu durum, reklam veya \u015fark\u0131 \u00f6nerileri sunmak amac\u0131yla derin \u00f6\u011frenme kullanan uygulamalar ile internet siteleri gibi, y\u00fczeyde nispeten basit g\u00f6r\u00fcnen sistemler i\u00e7in bile imkans\u0131z olabilir. Bu hizmetleri y\u00fcr\u00fcten bilgisayarlar kendi kendilerini programlam\u0131\u015flard\u0131r ve bunu, bizim anlayamad\u0131\u011f\u0131m\u0131z \u015fekillerde yapm\u0131\u015flard\u0131r. Bu uygulamalar\u0131 in\u015fa eden m\u00fchendisler bile onlar\u0131n davran\u0131\u015flar\u0131n\u0131 tam olarak a\u00e7\u0131klayam\u0131yor.\n Bu durum, kafa kurcalayan sorular do\u011furuyor. Teknoloji ilerledik\u00e7e, yak\u0131n zaman i\u00e7inde yapay zek\u00e2 kullanman\u0131n bir inan\u00e7 s\u0131\u00e7ramas\u0131 gerektirdi\u011fi baz\u0131 e\u015fiklerin \u00f6tesine ge\u00e7ebiliriz. Biz insanlar elbette kendi d\u00fc\u015f\u00fcnce s\u00fcre\u00e7lerimizi de her zaman tam manas\u0131yla a\u00e7\u0131klayam\u0131yoruz; ancak insanlara sezgisel olarak g\u00fcvenmek ve onlar\u0131 \u00f6l\u00e7mek i\u00e7in \u00e7e\u015fitli y\u00f6ntemler buluyoruz. Bu durum, bir insan\u0131n yapt\u0131\u011f\u0131ndan farkl\u0131 \u015fekilde d\u00fc\u015f\u00fcnen ve kararlar veren makineler i\u00e7in de m\u00fcmk\u00fcn olacak m\u0131? Daha \u00f6nce \u00fcreticilerinin anlamad\u0131\u011f\u0131 \u015fekillerde i\u015fleyen makineleri hi\u00e7 in\u015fa etmemi\u015ftik. Tahmin edilemez veya anla\u015f\u0131lmaz olabilen zeki makinelerle ileti\u015fim kurmay\u0131 (ve onlarla anla\u015fmay\u0131) ne kadar umabiliriz? Bu sorular, Google\u2019dan Apple\u2019a ve bunlar\u0131n aras\u0131nda bulunan, zaman\u0131m\u0131z\u0131n en b\u00fcy\u00fck d\u00fc\u015f\u00fcn\u00fcrlerinden biriyle bir g\u00f6r\u00fc\u015fmenin de bulundu\u011fu pek \u00e7ok yere kadar, yapay zek\u00e2 algoritmalar\u0131 \u00fczerinde yap\u0131lan yeni teknoloji ara\u015ft\u0131rmalar\u0131na do\u011fru bir yolculu\u011fa \u00e7\u0131kar\u0131yor. Sanat\u00e7\u0131 Adam Ferriss, derin bir sinir a\u011f\u0131n\u0131n doku tan\u0131ma yeteneklerini te\u015fvik etmek amac\u0131yla bir g\u00f6r\u00fcnt\u00fc ayarlayan program olan Google Deep Dream\u2019i kullanarak bu g\u00f6r\u00fcnt\u00fcy\u00fc ve a\u015fa\u011f\u0131dakini olu\u015fturdu. G\u00f6r\u00fcnt\u00fcler, orta seviye sinir a\u011f\u0131 katman\u0131 kullan\u0131larak olu\u015fturuldu. 2015 y\u0131l\u0131nda, New York\u2019taki Mount Sinai Hastanesi\u2019ndeki bir ara\u015ft\u0131rma grubu, hastanenin devasa hasta kayd\u0131 veritaban\u0131na derin \u00f6\u011frenme uygulamak istedi. Bu veri dizisi, hastalar hakk\u0131nda onlar\u0131n test sonu\u00e7lar\u0131ndan, doktor ziyaretlerinden vb. yararlanan binlerce de\u011fi\u015fken sunuyor. Bunun sonucunda ortaya \u00e7\u0131kan ve ara\u015ft\u0131rmac\u0131lar\u0131n Deep Patient olarak adland\u0131rd\u0131\u011f\u0131 program, yakla\u015f\u0131k 700.000 bireyin verisi kullan\u0131larak e\u011fitildi ve yeni kay\u0131tlar \u00fczerinde test edildi\u011fi zaman, hastal\u0131k tahmin etmede inan\u0131lmaz derecede iyi oldu\u011funu g\u00f6sterdi. Deep Patient, herhangi bir uzman talimat\u0131 olmadan, hastane verisinde i\u00e7inde karaci\u011fer kanserinin de bulundu\u011fu geni\u015f bir hastal\u0131k aral\u0131\u011f\u0131na do\u011fru giden insanlar\u0131 g\u00f6sterdi\u011fi g\u00f6r\u00fclen gizli desenleri ke\u015ffetti. Mount Sinai tak\u0131m\u0131na \u00f6nderlik eden Joel Dudley, bir hastan\u0131n kay\u0131tlar\u0131ndan hastal\u0131\u011f\u0131 tahmin etme konusunda \u201cepey iyi\u201d olan bir\u00e7ok y\u00f6ntem oldu\u011funu s\u00f6yl\u00fcyor. Fakat, \u201cbu \u00e7ok daha iyi,\u201d diye ekliyor. Ayn\u0131 zamanda Deep Patient biraz kafa kar\u0131\u015ft\u0131r\u0131c\u0131. \u015eizofreni gibi psikiyatrik hastal\u0131klar\u0131n ba\u015flang\u0131c\u0131n\u0131, \u015fa\u015f\u0131rt\u0131c\u0131 derecede iyi \u015fekilde tahmin etti\u011fi g\u00f6r\u00fcl\u00fcyor. Fakat hekimlerin \u015fizofreniyi tahmin etmesi, maalesef bilindi\u011fi gibi zor oldu\u011fundan, Dudley bunun nas\u0131l m\u00fcmk\u00fcn oldu\u011funu merak etmi\u015f. H\u00e2l\u00e2 bilmiyor. Yeni ara\u00e7, bunu nas\u0131l yapt\u0131\u011f\u0131 konusunda hi\u00e7bir ipucu sunmuyor. E\u011fer Deep Patient gibi bir \u015fey doktorlara ger\u00e7ekten yard\u0131m edecekse, mesela birine re\u00e7ete olarak yaz\u0131lan ila\u00e7larda yap\u0131lan bir de\u011fi\u015fikli\u011fin do\u011fru ve hakl\u0131 oldu\u011fu g\u00fcvencesini vermek amac\u0131yla, yapt\u0131\u011f\u0131 tahmin i\u00e7in ideal olarak mant\u0131kl\u0131 bir a\u00e7\u0131klama vermeli. Dudley, ac\u0131kl\u0131 \u015fekilde \u201cBu modelleri in\u015fa edebiliyoruz,\u201d diyor, \u201cfakat onlar\u0131n nas\u0131l \u00e7al\u0131\u015ft\u0131\u011f\u0131n\u0131 bilmiyoruz.\u201d Yapay zek\u00e2 her zaman bu \u015fekilde de\u011fildi. Ba\u015flang\u0131\u00e7ta, yapay zek\u00e2n\u0131n ne \u015fekilde anla\u015f\u0131labilir veya a\u00e7\u0131klanabilir olaca\u011f\u0131 konusunda iki d\u00fc\u015f\u00fcnce ekol\u00fc bulunuyordu. Pek \u00e7oklar\u0131, kurallar ve mant\u0131\u011fa g\u00f6re d\u00fc\u015f\u00fcn\u00fcl\u00fcp kararla\u015ft\u0131r\u0131lm\u0131\u015f makineler \u00fcretmenin en mant\u0131kl\u0131 oldu\u011funu ve bu sayede makinelerin i\u00e7 i\u015fleyi\u015flerinin, kodlar\u0131 denetlemekle ilgilenen ki\u015filere kar\u015f\u0131 \u015feffaf hale gelece\u011fini d\u00fc\u015f\u00fcnm\u00fc\u015ft\u00fc. Di\u011ferleri, e\u011fer makineler biyolojiden ilham al\u0131rsa ve g\u00f6zlemleyip deneyimleyerek \u00f6\u011frenirse, zek\u00e2n\u0131n daha kolay ortaya \u00e7\u0131kaca\u011f\u0131n\u0131 d\u00fc\u015f\u00fcnm\u00fc\u015ft\u00fc. Bu durum, bilgisayar programc\u0131l\u0131\u011f\u0131n\u0131 tamamen de\u011fi\u015ftirmek anlam\u0131na geliyordu. Bir programc\u0131n\u0131n bir sorunu \u00e7\u00f6zmek amac\u0131yla emir yazmas\u0131 yerine, program \u00f6rnek veriye ve istenen bir \u00e7\u0131kt\u0131ya dayal\u0131 olarak kendi algoritmas\u0131n\u0131 \u00fcretiyor. Sonradan bug\u00fcn\u00fcn en g\u00fc\u00e7l\u00fc yapay zek\u00e2 yap\u0131lar\u0131na evrimle\u015fecek olan makine \u00f6\u011frenim y\u00f6ntemleri, ikinci yolu takip etti: makinenin asl\u0131nda kendi kendini programlamas\u0131n\u0131. Bu yakla\u015f\u0131m\u0131n uygulamal\u0131 kullan\u0131m\u0131 ilk \u00f6nceleri s\u0131n\u0131rl\u0131yd\u0131 ve 1960\u2019lar ile 70\u2019lerde geni\u015f oranda alan\u0131n uzak k\u0131s\u0131mlar\u0131na hapsolmu\u015ftu. Ard\u0131ndan, pek \u00e7ok end\u00fcstrinin bilgisayar ile kontrol edilmesi ve b\u00fcy\u00fck veri dizilerinin ortaya \u00e7\u0131k\u0131\u015f\u0131, bu konuya olan ilgiyi tazeledi. Bu durum, \u00f6zellikle yapay sinirsel a\u011f olarak bilinen t\u00fcr\u00fcn yeni \u00f6rnekleri olmak \u00fczere, daha g\u00fc\u00e7l\u00fc makine \u00f6\u011frenimi y\u00f6ntemlerinin geli\u015ftirilmesine ilham verdi. 1990\u2019l\u0131 y\u0131llar itibariyle sinirsel a\u011flar el ile yaz\u0131lm\u0131\u015f karakterleri kendili\u011finden say\u0131salla\u015ft\u0131rabiliyordu. Fakat \u00e7ok geni\u015f (veya \u201cderin\u201d) sinirsel a\u011flar, zekice yap\u0131lan birka\u00e7 d\u00fczeltme ve geli\u015ftirmeden sonra otomatikle\u015ftirilmi\u015f alg\u0131lama konusunda son on y\u0131la dek \u00e7arp\u0131c\u0131 ilerlemeler g\u00f6stermemi\u015fti. Derin \u00f6\u011frenme, g\u00fcn\u00fcm\u00fcz\u00fcn yapay zek\u00e2 patlamas\u0131ndan sorumlu. Bilgisayarlara, neredeyse bir insan\u0131n yapabilece\u011fi kadar iyi \u015fekilde konu\u015fulan kelimeleri tan\u0131ma yetene\u011fi gibi s\u0131rad\u0131\u015f\u0131 g\u00fc\u00e7ler sa\u011flad\u0131. Bu beceriyi makineye el ile kodlamak \u00e7ok karma\u015f\u0131k olurdu. Derin \u00f6\u011frenme, bilgisayar g\u00f6r\u00fc\u015f\u00fcn\u00fc d\u00f6n\u00fc\u015ft\u00fcrd\u00fc ve makine terc\u00fcmesini \u00e7arp\u0131c\u0131 \u015fekilde ilerletti. Art\u0131k t\u0131p, ekonomi, \u00fcretim alanlar\u0131nda ve \u00f6tesinde her t\u00fcrden kilit kararlara rehberlik etmesi i\u00e7in kullan\u0131l\u0131yor. Adam Ferriss Makine \u00f6\u011frenimi teknolojilerinin i\u015fleyi\u015fi, bilgisayar bilimcileri i\u00e7in bile el ile kodlanan bir sistemden do\u011fal olarak daha anla\u015f\u0131lmazd\u0131r. Bu durum, gelecekteki t\u00fcm yapay zek\u00e2 y\u00f6ntemlerinin ayn\u0131 derecede bilinmez olaca\u011f\u0131 anlam\u0131na gelmiyor. Fakat do\u011fas\u0131 gere\u011fi derin \u00f6\u011frenme \u00f6zellikle karanl\u0131k bir kara kutu durumunda. Derin sinirsel a\u011f\u0131n sadece i\u00e7ine bakarak nas\u0131l \u00e7al\u0131\u015ft\u0131\u011f\u0131n\u0131 g\u00f6remezsiniz. Bir a\u011f\u0131n muhakemesi, birbirine kar\u0131\u015f\u0131k \u015fekilde ba\u011flanm\u0131\u015f onlarca hatta y\u00fczlerce katmana dizilmi\u015f olan ve taklit edilen binlerce sinirin davran\u0131\u015f\u0131nda g\u00f6m\u00fcl\u00fc haldedir. \u0130lk katmandaki sinirlerin her biri, bir g\u00f6r\u00fcnt\u00fcde bulunan bir pikselin gerilimi gibi bir girdi al\u0131r ve daha sonra \u00e7\u0131kt\u0131 olarak yeni bir sinyal g\u00f6ndermeden \u00f6nce bir hesaplama ger\u00e7ekle\u015ftirir. Bu \u00e7\u0131kt\u0131lar, karma\u015f\u0131k bir a\u011fda bir sonraki katmana g\u00f6nderiliyor ve bu i\u015flem, genel bir \u00e7\u0131kt\u0131 \u00fcretilene kadar b\u00f6yle devam ediyor. Ayr\u0131ca, geri yayma olarak bilinen ve tekil sinirlerin yapt\u0131\u011f\u0131 hesaplamalar\u0131, bir a\u011f\u0131n istenen bir \u00e7\u0131kt\u0131 \u00fcretmesini \u00f6\u011frenece\u011fi \u015fekilde de\u011fi\u015ftiren bir i\u015flem bulunuyor. Derin bir a\u011fdaki pek \u00e7ok katman, onun farkl\u0131 soyutlama seviyelerindeki \u015feyleri tan\u0131mas\u0131na olanak sa\u011fl\u0131yor. \u00d6rne\u011fin k\u00f6pekleri tan\u0131mas\u0131 i\u00e7in tasarlanm\u0131\u015f bir yap\u0131da, daha altta bulunan katmanlar ana hatlar veya renk gibi basit \u015feyleri tan\u0131yor; daha \u00fcstte bulunan katmanlar k\u00fcrk veya g\u00f6zler gibi daha karma\u015f\u0131k \u015feyleri tan\u0131yor ve en tepede bulunan katmanlar ise bunlar\u0131n hepsini bir k\u00f6pek olarak tan\u0131ml\u0131yor. Tahmin\u00ee olarak konu\u015fursak ayn\u0131 yakla\u015f\u0131m, bir makinenin kendi kendisine \u00f6\u011fretmesine yol a\u00e7an di\u011fer girdilere de uygulanabilir: mesela konu\u015fmadaki kelimeleri olu\u015fturan seslere, metindeki c\u00fcmleleri olu\u015fturan harflere ve kelimelere veya ara\u00e7 s\u00fcrmek i\u00e7in gereken direksiyon hareketlerine. Bu gibi yap\u0131larda neler oldu\u011funu yakalamaya \u00e7al\u0131\u015fmak ve b\u00f6ylece daha detayl\u0131 \u015fekilde a\u00e7\u0131klamak i\u00e7in ustaca yap\u0131lm\u0131\u015f taktikler kullan\u0131ld\u0131. 2015 y\u0131l\u0131nda Google\u2019daki ara\u015ft\u0131rmac\u0131lar, derin \u00f6\u011frenmeye dayal\u0131 olan bir g\u00f6r\u00fcnt\u00fc tan\u0131ma algoritmas\u0131nda de\u011fi\u015fiklik yapt\u0131lar ve b\u00f6ylece foto\u011fraflardaki nesneleri saptamak yerine, onlar\u0131 olu\u015fturacak ve d\u00fczenleyecekti. Algoritmay\u0131 ters y\u00f6nde etkili bir \u015fekilde \u00e7al\u0131\u015ft\u0131rarak, mesela program\u0131n bir ku\u015f veya binay\u0131 tan\u0131mak i\u00e7in kulland\u0131\u011f\u0131 \u00f6zellikleri ke\u015ffedebileceklerdi. Deep Dream (Derin R\u00fcya) olarak bilinen bir projenin \u00fcretti\u011fi sonu\u00e7 g\u00f6r\u00fcnt\u00fcler, bulutlar ve bitkilerden do\u011fan acayip, uzayl\u0131 benzeri hayvanlar\u0131 ve ormanlar ile da\u011f s\u0131ralar\u0131 boyunca serpilen hal\u00fcsinojen uzakdo\u011fu tap\u0131naklar\u0131n\u0131 g\u00f6sterdi. Bu g\u00f6r\u00fcnt\u00fcler, derin \u00f6\u011frenmenin tamamen anla\u015f\u0131lamaz olmas\u0131 gerekmedi\u011fini ortaya koydu; algoritmalar\u0131n, bir ku\u015fun gagas\u0131 veya t\u00fcyleri gibi benzer g\u00f6rsel \u00f6zelliklere hedeflenebilece\u011fini ortaya \u00e7\u0131kard\u0131. Fakat g\u00f6r\u00fcnt\u00fcler ayr\u0131ca, derin \u00f6\u011frenmenin insanlar\u0131n alg\u0131s\u0131ndan ne kadar farkl\u0131 oldu\u011funu, bizim g\u00f6rmezden gelecek oldu\u011fumuz insan yap\u0131m\u0131 bir nesneden bir \u015fey \u00fcretebilece\u011fini de ima etti. Google ara\u015ft\u0131rmac\u0131lar\u0131, bu algoritma bir halterin resimlerini olu\u015fturdu\u011fu zaman, onu tutan bir insan kolunu da olu\u015fturdu\u011funu farkettiler. Makine, bir kolun o nesnenin par\u00e7as\u0131 oldu\u011fu sonucuna varm\u0131\u015ft\u0131.\n Sinirbilim ve alg\u0131 bilimden al\u0131nan fikirler kullan\u0131larak daha fazla ilerleme kaydedildi. Wyoming \u00dcniversitesi\u2019nde bir do\u00e7ent olan Jeff Clune \u00f6nderli\u011findeki bir tak\u0131m, derin sinir a\u011flar\u0131n\u0131 s\u0131namak amac\u0131yla optik yan\u0131lsamalara kar\u015f\u0131l\u0131k gelen bir yapay zek\u00e2 g\u00f6revlendirdi. Clune\u2019un tak\u0131m\u0131 2015 y\u0131l\u0131nda belirli g\u00f6r\u00fcnt\u00fcler kullanarak sistemin arad\u0131\u011f\u0131 d\u00fc\u015f\u00fck seviyedeki desenleri kullan\u0131p, bu gibi bir a\u011f\u0131 nas\u0131l kand\u0131rabileceklerini ve nesnelerin orada olmad\u0131\u011f\u0131n\u0131 d\u00fc\u015f\u00fcnmesine yol a\u00e7abileceklerini g\u00f6sterdi. Clune\u2019a katk\u0131da bulunanlardan biri olan Jason Yosinski de, beyne tak\u0131lan bir sonda gibi davranan ara\u00e7 olu\u015fturdu. Yapt\u0131\u011f\u0131 ara\u00e7, a\u011f\u0131n ortas\u0131ndaki herhangi bir siniri hedef al\u0131yor ve onu en fazla faaliyete ge\u00e7iren g\u00f6r\u00fcnt\u00fcy\u00fc ar\u0131yordu. Bulunan g\u00f6r\u00fcnt\u00fcler soyuttu (bir flamingo veya bir okul otob\u00fcs\u00fcne izlenimci bir bak\u0131\u015f hayal edin) ve makinenin alg\u0131sal yeteneklerinin gizemli do\u011fas\u0131na dikkat \u00e7ekiyordu. New York Buffalo\u2019daki Cornell Havac\u0131l\u0131k Laboratuvar\u0131nda yakla\u015f\u0131k 1960\u2019lardaki ilk yapay sinir a\u011flar\u0131ndan biri olan bu a\u011f, \u0131\u015f\u0131k alg\u0131lay\u0131c\u0131lar\u0131ndan gelen girdileri i\u015fliyordu. Yapay zek\u00e2n\u0131n d\u00fc\u015f\u00fcnce \u015fekline g\u00f6z atmaktan daha fazlas\u0131na ihtiyac\u0131m\u0131z var, ancak ortada kolay bir \u00e7\u00f6z\u00fcm yok. Derin bir sinirsel a\u011f\u0131n i\u00e7indeki hesaplamalar\u0131n birbirleriyle olan etkile\u015fimleri, daha y\u00fcksek desen tan\u0131ma ve karma\u015f\u0131k karar verme i\u00e7in \u00e7ok \u00f6nemli olan \u015feyler, ancak bu hesaplamalar, matematik i\u015flevlerin ve de\u011fi\u015fkenlerin bir batakl\u0131\u011f\u0131 niteli\u011finde. Jaakkola \u015f\u00f6yle aktar\u0131yor: \u201cE\u011fer \u00e7ok k\u00fc\u00e7\u00fck bir sinir a\u011f\u0131n\u0131z olsayd\u0131 onu anlayabilirdiniz. Fakat \u00e7ok b\u00fcy\u00fck bir hale geldi\u011finde ve katman ba\u015f\u0131na binlerce \u00fcniteye ve belki de binlerce katmana sahip oldu\u011fu zaman, \u00e7ok ama \u00e7ok anla\u015f\u0131lmaz hale geliyor.\u201d Jaakkola\u2019ya kom\u015fu b\u00fcroda, makine \u00f6\u011frenimini t\u0131bba uygulamaya kararl\u0131 olan MIT profes\u00f6r\u00fc Regina Barzilay var. Kendisine birka\u00e7 y\u0131l \u00f6nce 43 ya\u015f\u0131nda iken meme kanseri te\u015fhisi konulmu\u015f. Te\u015fhis kendi ba\u015f\u0131na sars\u0131c\u0131ym\u0131\u015f, fakat Barzilay son teknoloji istatistik ve makine \u00f6\u011frenim y\u00f6ntemlerinin kanser ara\u015ft\u0131rmas\u0131na yard\u0131mc\u0131 olmas\u0131 veya hasta tedavisini y\u00f6nlendirmesi i\u00e7in kullan\u0131lmad\u0131\u011f\u0131n\u0131 g\u00f6rd\u00fc\u011f\u00fc zaman bir kez daha deh\u015fete d\u00fc\u015fm\u00fc\u015f. Kendisi, yapay zek\u00e2n\u0131n t\u0131pta devrim yapma konusunda b\u00fcy\u00fck potansiyele sahip oldu\u011funu, fakat bu potansiyelin fark\u0131na varman\u0131n, salt t\u0131bbi kay\u0131tlar\u0131n \u00f6tesine gitmek anlam\u0131na gelece\u011fini s\u00f6yl\u00fcyor. \u015eu an yeterince kullan\u0131lmad\u0131\u011f\u0131n\u0131 s\u00f6yledi\u011fi ham verinin daha fazla kullan\u0131lmas\u0131n\u0131 hayal ediyor: \u201cg\u00f6r\u00fcnt\u00fcleme verisi, patoloji verisi, b\u00fct\u00fcn bu bilgiler.\u201d [miptheme_quote author=\u201d\u201d style=\u201dboxquote text-left\u201d]\u00d6nceden bilinemeyen ve anla\u015f\u0131lamayan bu makinelerle ne kadar iyi anla\u015faca\u011f\u0131z?[/miptheme_quote] Ge\u00e7en sene kanser tedavisi bittikten sonra Barzilay ve \u00f6\u011frencileri, ara\u015ft\u0131rmac\u0131lar\u0131n \u00fczerinde \u00e7al\u0131\u015fmak isteyebilece\u011fi belirli klinik \u00f6zelliklere sahip hastalar\u0131 belirlemek amac\u0131yla patoloji raporlar\u0131nda veri madencili\u011fi yapabilen bir sistem geli\u015ftirmek i\u00e7in Massachusetts Genel Hastanesi\u2019nde bulunan doktorlarla birlikte \u00e7al\u0131\u015fmaya ba\u015flad\u0131lar. Ancak Barzilay, sistemin kendi d\u00fc\u015f\u00fcncesini a\u00e7\u0131klamas\u0131 gerekece\u011fini anlam\u0131\u015f. Bu y\u00fczden, Jaakkola ve bir \u00f6\u011frencisiyle birlikte bir a\u015fama eklemi\u015f: sistem, ke\u015ffetti\u011fi bir deseni temsil eden metin par\u00e7alar\u0131n\u0131 al\u0131p onlar\u0131 vurguluyor. Barzilay ve \u00f6\u011frencileri ayr\u0131ca mamogram g\u00f6r\u00fcnt\u00fclerinde meme kanserinin ilk i\u015faretlerini bulabilen bir derin \u00f6\u011frenme algoritmas\u0131 da geli\u015ftiriyorlar ve bu sisteme de vard\u0131\u011f\u0131 karar\u0131 a\u00e7\u0131klayabilecek baz\u0131 beceriler vermeyi ama\u00e7l\u0131yorlar. \u201cMakine ve insan\u0131n i\u015fbirli\u011fi yapt\u0131\u011f\u0131 bir d\u00f6ng\u00fcye ger\u00e7ekten ihtiyac\u0131n\u0131z var,\u201d diyor Barzilay. ABD ordusu, vas\u0131talar\u0131 ve u\u00e7aklar\u0131 kullanmak, hedefleri belirlemek ve analizcilere b\u00fcy\u00fck istihbarat verisi y\u0131\u011f\u0131nlar\u0131n\u0131 elemelerinde yard\u0131mc\u0131 olmak i\u00e7in makine \u00f6\u011frenimini kullanacak olan projelere milyarlarca dolar d\u00f6k\u00fcyor. Burada, algoritmik gizem i\u00e7in di\u011fer her yerden, hatta t\u0131ptan bile daha az yer bulunuyor ve ABD Savunma Bakanl\u0131\u011f\u0131, a\u00e7\u0131klanabilirlik konusunu kilit bir engel olarak tan\u0131ml\u0131yor. Savunma \u0130leri Ara\u015ft\u0131rma Projeleri Dairesi\u2019nde (DARPA) program y\u00f6neticisi olan David Gunning, uygun \u015fekilde adland\u0131r\u0131lm\u0131\u015f olan A\u00e7\u0131klanabilir Yapay Zek\u00e2 program\u0131n\u0131 idare ediyor. \u00d6nceden, nihayetinde Siri\u2019nin olu\u015fturulmas\u0131na \u00f6nc\u00fcl\u00fck eden DARPA projesini idare etmi\u015f olan dairenin g\u00fcm\u00fc\u015f sa\u00e7l\u0131 emektar\u0131 Gunning, otomasyonun ordunun say\u0131s\u0131z alan\u0131na s\u0131zd\u0131\u011f\u0131n\u0131 s\u00f6yl\u00fcyor. \u0130stihbarat analizcileri, \u00e7ok b\u00fcy\u00fck miktarlardaki istihbarat verisinde bulunan desenleri belirleme yolu olarak makine \u00f6\u011frenimini test ediyorlar. Bir\u00e7ok \u00f6zerk kara arac\u0131 ve u\u00e7ak geli\u015ftirilip test ediliyor. Fakat askerler, kendini onlara a\u00e7\u0131klamayan robotik bir tank\u0131n i\u00e7inde muhtemelen rahat olmayacaklar ve analistler baz\u0131 gerek\u00e7eler olmadan bilgiye g\u00f6re davranmakta isteksiz olacaklard\u0131r. Gunning \u015f\u00f6yle s\u00f6yl\u00fcyor: \u201cBu makine \u00f6\u011frenim yap\u0131lar\u0131n\u0131n do\u011fas\u0131nda s\u0131k s\u0131k yanl\u0131\u015f alarm \u00fcretmek var, bu y\u00fczden bir istihbarat analizcisi bir \u00f6nerinin ni\u00e7in yap\u0131ld\u0131\u011f\u0131n\u0131 anlamak konusunda ger\u00e7ekten daha fazla yard\u0131ma ihtiyac\u0131 duyuyor.\u201d DARPA, bu Mart ay\u0131nda Gunning\u2019in program\u0131 alt\u0131nda sermaye sa\u011flamak amac\u0131yla akademi ve sanayiden 13 tane proje se\u00e7ti. Bunlardan baz\u0131lar\u0131, Washington \u00dcniversitesi\u2019nde profes\u00f6r olan Carlos Guestrin\u2019in \u00f6nderlik etti\u011fi \u00e7al\u0131\u015fman\u0131n \u00fczerine in\u015fa edilebilir. Kendisi ve meslekta\u015flar\u0131, makine \u00f6\u011frenim yap\u0131lar\u0131n\u0131n \u00e7\u0131kt\u0131lar\u0131 i\u00e7in bir gerek\u00e7e sa\u011flama y\u00f6ntemi geli\u015ftirdiler. Aslen bir bilgisayar, bu y\u00f6ntem alt\u0131nda bir veri dizisinden otomatik olarak birka\u00e7 \u00f6rnek buluyor ve onlar\u0131 k\u0131sa bir a\u00e7\u0131klama ile sunuyor. \u00d6rne\u011fin bir e-posta iletisini, bir ter\u00f6ristten gelen ileti \u015feklinde s\u0131n\u0131fland\u0131rmak i\u00e7in tasarlanm\u0131\u015f bir yap\u0131, kendisine uygulanan e\u011fitimde ve ger\u00e7ekle\u015ftirdi\u011fi karar verme eyleminde milyonlarca iletiyi kullanabilir. Fakat Washington tak\u0131m\u0131n\u0131n yakla\u015f\u0131m\u0131n\u0131 kullanarak, bir iletide bulunan belirli anahtar kelimeleri vurgulayabilir. Guestrin\u2019in grubu ayr\u0131ca g\u00f6r\u00fcnt\u00fc tan\u0131ma sistemlerinin gerek\u00e7elerine bakmak amac\u0131yla, bir g\u00f6r\u00fcnt\u00fcn\u00fcn en \u00f6nemli k\u0131s\u0131mlar\u0131n\u0131 vurgulayan baz\u0131 y\u00f6ntemler tasarlad\u0131lar. T\u0131pk\u0131 Barzilay\u2019\u0131nkininki gibi, bu ve bunun gibi yakla\u015f\u0131mlar\u0131n bir engeli de, sa\u011flanan a\u00e7\u0131klamalar\u0131n her zaman basitle\u015ftirilmi\u015f olacak olmas\u0131, yani baz\u0131 hayati bilgilerin bu esnada kaybolacak olabilmesidir. \u201cYapay zek\u00e2n\u0131n sizinle konu\u015fabildi\u011fi ve a\u00e7\u0131klama yapabildi\u011fi hayalin tamam\u0131n\u0131 hen\u00fcz ger\u00e7ekle\u015ftiremedik,\u201d diyor Guestrin. \u201cGer\u00e7ekten anla\u015f\u0131labilir olan yapay zek\u00e2dan uzaktay\u0131z.\u201d Bunun bir mesele haline gelmesi i\u00e7in kanser te\u015fhisi veya asker\u00ee taktikler gibi \u00f6nemli sonu\u00e7lar\u0131 olan bir durum olmas\u0131 gerekmiyor. E\u011fer yapay zek\u00e2 g\u00fcnl\u00fck ya\u015famlar\u0131m\u0131z\u0131n yayg\u0131n ve yararl\u0131 bir par\u00e7as\u0131 haline gelecekse, bu teknolojinin muhakemesini bilmek de \u00e7ok \u00f6nemli olacak. Apple\u2019daki Siri tak\u0131m\u0131na \u00f6nderlik eden Tom Gruber, a\u00e7\u0131klanabilirli\u011fin kendi tak\u0131m\u0131 i\u00e7in kilit bir \u00f6neme sahip oldu\u011funu \u00e7\u00fcnk\u00fc Siri\u2019yi daha ak\u0131ll\u0131 ve daha yetenekli bir sanal yard\u0131mc\u0131 haline getirmeye \u00e7al\u0131\u015ft\u0131klar\u0131n\u0131 s\u00f6yl\u00fcyor. Gruber, Siri\u2019nin gelece\u011fi hakk\u0131ndaki belirli planlar\u0131n\u0131 s\u00f6ylemiyor, fakat e\u011fer Siri\u2019den bir lokanta \u00f6nerisi al\u0131yorsan\u0131z, sebebinin ne oldu\u011funu bilmek isteyece\u011finizi hayal etmek kolay. Apple\u2019daki yapay zek\u00e2 ara\u015ft\u0131rmas\u0131n\u0131n y\u00f6neticisi ve Carnegie Mellon \u00dcniversitesi\u2019nde bir do\u00e7ent olan Ruslan Salakhutdinov, a\u00e7\u0131klanabilirli\u011fi insanlar ile zeki makineler aras\u0131nda evrimle\u015fen ili\u015fkinin \u00e7ekirde\u011fi olarak g\u00f6r\u00fcyor. \u201cBu g\u00fcven sa\u011flayacak,\u201d diyor. \u0130nsan davran\u0131\u015flar\u0131n\u0131n sahip oldu\u011fu pek \u00e7ok y\u00f6n\u00fc detayl\u0131 \u015fekilde a\u00e7\u0131klaman\u0131n imkans\u0131z oldu\u011fu gibi, belki de yapay zek\u00e2 i\u00e7in yapt\u0131\u011f\u0131 her \u015feyi a\u00e7\u0131klamak da imkans\u0131z olacakt\u0131r. Wyoming \u00dcniversitesi\u2019nden Clune \u015f\u00f6yle s\u00f6yl\u00fcyor: \u201cBirisi, kendi eylemleri i\u00e7in size mant\u0131kl\u0131 gelen bir a\u00e7\u0131klama verebilse bile, bu muhtemelen eksik olur ve ayn\u0131 durum yapay zek\u00e2 i\u00e7in de pekala do\u011fru olabilir. Belki bu durum, sadece bir k\u0131sm\u0131 mant\u0131kl\u0131 izaha a\u00e7\u0131k olan zek\u00e2n\u0131n do\u011fas\u0131n\u0131n bir b\u00f6l\u00fcm\u00fc olabilir. Bunun baz\u0131 b\u00f6l\u00fcmleri sadece i\u00e7g\u00fcd\u00fcseldir veya bilin\u00e7alt\u0131d\u0131r veya anla\u015f\u0131lmazd\u0131r.\u201d E\u011fer durum b\u00f6yleyse, o halde baz\u0131 noktalarda sadece yapay zek\u00e2n\u0131n h\u00fckm\u00fcne g\u00fcvenmek zorunda kalabiliriz veya yapt\u0131\u011f\u0131m\u0131z \u015feyi onu kullanmadan yapar\u0131z. Ayn\u0131 \u015fekilde, bu h\u00fckm\u00fcn sosyal zek\u00e2 ile birle\u015fmesi gerekecektir. T\u0131pk\u0131 toplumun beklenen bir davran\u0131\u015f s\u00f6zle\u015fmesi \u00fczerine in\u015fa edilmi\u015f olmas\u0131 gibi, yapay zek\u00e2 yap\u0131lar\u0131n\u0131 kendi sosyal \u00f6l\u00e7\u00fctlerimize sayg\u0131 g\u00f6sterecek ve onlara uyacak \u015fekilde tasarlamam\u0131z gerekecek. E\u011fer robot tanklar veya di\u011fer \u00f6ld\u00fcrme makineleri \u00fcreteceksek, verdikleri kararlar\u0131n bizim ahlaki yarg\u0131lar\u0131m\u0131z ile tutarl\u0131 olmalar\u0131 \u00f6nemlidir. Bu metafiziksel kavramlar\u0131 irdelemek i\u00e7in Tufts \u00dcniversitesi\u2019nde bilin\u00e7 ve zihin \u00fczerinde \u00e7al\u0131\u015fan \u00fcnl\u00fc bir d\u00fc\u015f\u00fcn\u00fcr ve alg\u0131 bilimci olan Daniel Dennett\u2019\u0131n s\u00f6zlerine kulak vermek yararl\u0131 olabilir. Dennett\u2019in bilin\u00e7 \u00fczerine ansiklopedik bir bilimsel inceleme olan son kitab\u0131 Bakteriden Bekarl\u0131\u011fa ve Geriye\u2018deki bir b\u00f6l\u00fcm, zek\u00e2n\u0131n evriminin do\u011fal bir par\u00e7as\u0131n\u0131n, kendi yarat\u0131c\u0131lar\u0131n\u0131n nas\u0131l yap\u0131ld\u0131\u011f\u0131n\u0131 bilmedi\u011fi i\u015fleri yapabilen sistemlerin olu\u015fumu oldu\u011funu \u00f6ne s\u00fcr\u00fcyor. Dennet \u015f\u00f6yle diyor: \u201cSorulmas\u0131 gereken soru, bunu ak\u0131ll\u0131ca yapmak i\u00e7in hangi uzla\u015fmalar\u0131 sa\u011flamak zorunday\u0131z; onlardan ve kendimizden hangi \u00f6l\u00e7\u00fctleri talep ediyoruz?\u201d Kendisinin, a\u00e7\u0131klanabilirlik aray\u0131\u015f\u0131 hakk\u0131nda bir uyar\u0131s\u0131 da var. \u201cElbette bu \u015feyleri kullanaca\u011f\u0131m\u0131z\u0131 ve onlara g\u00fcvenece\u011fimizi d\u00fc\u015f\u00fcn\u00fcyorum, o halde bize verdikleri cevaplar\u0131 nas\u0131l ve neden verdiklerini m\u00fcmk\u00fcn oldu\u011fu kadar iyi \u015fekilde anlayal\u0131m,\u201d diyor.\u00a0 Ancak ortada m\u00fckemmel bir cevap olmayabilece\u011fi i\u00e7in, birbirimizin oldu\u011fu kadar yapay zek\u00e2n\u0131n a\u00e7\u0131klamalar\u0131 hakk\u0131nda da dikkatli olmal\u0131y\u0131z; bir makine ne kadar zeki g\u00f6r\u00fcn\u00fcrse g\u00f6r\u00fcns\u00fcn farketmez. \u201cE\u011fer yapt\u0131\u011f\u0131 \u015feyi a\u00e7\u0131klamada bizden daha iyi de\u011filse,\u201d diyor, \u201co halde ona g\u00fcvenmeyin.\u201d", "tags": ["bilgisayar bilimleri", "makine \u00f6\u011frenimi", "yapay zeka"]},
{"source": "bilimfili.com", "url": "https://bilimfili.com/yuksek-hizli-foton-bellegi-gelistirildi/", "category": "teknoloji", "date": "11 Eyl\u00fcl 2017", "title": "Y\u00fcksek H\u0131zl\u0131 Foton Belle\u011fi Geli\u015ftirildi", "content": "Tekil foton kaynaklar\u0131yla e\u015fle\u015ftirilen kuantum haf\u0131zalar, gelece\u011fin kuantum a\u011f teknolojisinde \u00f6nemli bir k\u00f6\u015fe ta\u015f\u0131n\u0131 olu\u015fturacak. Basel \u00dcniversitesi\u2019nden fizik\u00e7iler de bu alanda kayda de\u011fer \u00a0bir ad\u0131m att\u0131. Ara\u015ft\u0131rmac\u0131lar, elektromanyetiksel olarak uyar\u0131lm\u0131\u015f saydaml\u0131\u011f\u0131 temel alan, iste\u011fe g\u00f6re depolama ve geri eri\u015fime olanak sa\u011flayan bu tarz bir haf\u0131zay\u0131, s\u0131cak Rubidyum buhar\u0131 i\u00e7erisinde tan\u0131mlad\u0131. Kuantum par\u00e7ac\u0131klar\u0131 olan fotonlar \u0131\u015f\u0131k h\u0131z\u0131nda hareket edebildikleri i\u00e7in h\u0131zl\u0131 veri transferi i\u00e7in elveri\u015flidir. Sonu\u00e7lar\u0131 Physical Review Letters dergisinde yay\u0131mlanan bu \u00e7al\u0131\u015fmada ara\u015ft\u0131rmac\u0131lar, bu kuantum par\u00e7ac\u0131klar\u0131 atomik buhar i\u00e7erisinde saklamay\u0131 ve daha sonras\u0131nda da kuantum mekaniksel \u00f6zelliklerini \u00e7ok fazla etkilemeden tekrar okumay\u0131 ba\u015fard\u0131. Basit ve h\u0131zl\u0131 olan bu haf\u0131za teknolojisi, gelece\u011fin kuantum internetinde kendine uygulama alan\u0131 bulabilir. Bug\u00fcn bile, ileti\u015fim a\u011flar\u0131nda h\u0131zl\u0131 veri transferi k\u0131sa \u0131\u015f\u0131k at\u0131mlar\u0131n\u0131 kullan\u0131yor. Ultra geni\u015f bant teknolojisi, bilginin \u0131\u015f\u0131k h\u0131z\u0131nda iletilebildi\u011fi fiber optik ba\u011flant\u0131lar\u0131 kullan\u0131yor. Al\u0131c\u0131 taraf\u0131nda, iletilen bilginin o kadar \u00e7abuk ve hatas\u0131z depolanmas\u0131 gerekiyor ki b\u00f6ylece daha sonra bilgisayarlar \u00fczerinde elektronik olarak i\u015flenebilsin. \u0130letim hatalar\u0131ndan ka\u00e7\u0131nabilmek i\u00e7in de, her biri y\u00fczlerce foton i\u00e7eren her bilgi biti nispeten g\u00fc\u00e7l\u00fc \u0131\u015f\u0131k at\u0131mlar\u0131 \u015feklinde kodlan\u0131yor. Birka\u00e7 y\u0131ld\u0131r, d\u00fcnya genelindeki ara\u015ft\u0131rmac\u0131lar, b\u00f6ylesi a\u011flar\u0131 tek fotonla i\u015fletme \u00fczerine \u00e7al\u0131\u015f\u0131yorlar. Her biti bir foton \u015feklinde kodlamak sadece \u00e7ok verimli olmakla kalm\u0131yor, ayn\u0131 zamanda kuantum fizi\u011finin yasalar\u0131na dayanan tamam\u0131yla yeni bir bilgi i\u015fleme y\u00f6ntemine de olanak sa\u011fl\u0131yor. Bu yasalar, bir fotonun, sadece klasik bite ait 0 veya 1 durumlar\u0131yla kodlanmas\u0131na izin vermiyor, ayr\u0131ca her iki durumun ayn\u0131 anda \u00fcst \u00fcste binmi\u015f olarak (s\u00fcperpoze olarak) kodlanmas\u0131na da olanak sa\u011fl\u0131yor. Bu t\u00fcr kuantum bitleri, gelecekte ko\u015fulsuz g\u00fcvenli ileti\u015fimi ve \u00fcst\u00fcn derecede h\u0131zl\u0131 kuantum bilgisayarlar\u0131n\u0131 m\u00fcmk\u00fcn k\u0131labilecek kuantum bilgi i\u015flemenin temelidir. Tekil fotonlar\u0131 kuantum belle\u011finde depolamak ve bellekten geri okumak, \u00fczerinde yo\u011fun \u015fekilde \u00e7al\u0131\u015f\u0131lan bu teknolojiler i\u00e7in anahtar element durumunda. Basel \u00dcniversitesi\u2019nden profes\u00f6rler Philipp Treutlein ve Richard Warburton\u2019\u0131n \u00f6nderlik etti\u011fi, fizik\u00e7ilerden olu\u015fan bir ekip, fotonlar\u0131 rubidyum atomlar\u0131ndan olu\u015fan bir gaz i\u00e7erisinde depolayan, \u00f6zellikle basit ve h\u0131zl\u0131 bir kuantum belle\u011fini geli\u015ftirmeyi ba\u015fard\u0131. Ara\u015ft\u0131rmac\u0131lar geli\u015ftirdi\u011fi bellekte, depolama ve okuma s\u00fcreci bir lazer ile kontrol ediliyor. Kullan\u0131lan teknoloji so\u011futma birimleri veya karma\u015f\u0131k vakum ekipmanlar\u0131 gerektirmiyor ve y\u00fcksek derecede s\u0131k\u0131\u015ft\u0131r\u0131lm\u0131\u015f bir d\u00fczenek i\u00e7erisinde ger\u00e7ekle\u015ftirilebiliyor. Ara\u015ft\u0131rmac\u0131lar ayr\u0131ca, belle\u011fin fazlas\u0131yla d\u00fc\u015f\u00fck bir g\u00fcr\u00fclt\u00fc seviyesine sahip oldu\u011funu ve tekil fotonlar i\u00e7in uygun oldu\u011funu da do\u011frulayabildiler. \u00c7al\u0131\u015fman\u0131n ba\u015fyazar\u0131 Janik Wolters; \u201cBasit bir kurulum, y\u00fcksek bant geni\u015fli\u011fi ve d\u00fc\u015f\u00fck g\u00fcr\u00fclt\u00fc seviyesi, kuantum a\u011flar\u0131ndaki gelecek uygulamalar i\u00e7in fazlas\u0131yla umut verici\u201d yorumunda bulunuyor. B\u00f6ylesi kuantum a\u011flar\u0131n\u0131n geli\u015ftirilmesi, Ulusal Kuantum Bilimi ve Teknolojisi Yeterlilik Merkezi (NCCR QSIT)\u2019nin ve \u00e7al\u0131\u015fmaya maddi destek sa\u011flayan Avrupa Birli\u011fi Ara\u015ft\u0131rma ve Yenilik Program\u0131 \u00c7er\u00e7evesi\u2019nin ama\u00e7lar\u0131ndan birini olu\u015fturuyor. Gelecekte kuantum a\u011flar\u0131, ko\u015fulsuz g\u00fcvenli ileti\u015fime, farkl\u0131 kuantum bilgisayarlar\u0131n\u0131n a\u011f kurmas\u0131na ve karma\u015f\u0131k fiziksel, kimyasal ve biyolojik sistemlerin sim\u00fclasyonuna \u00f6nc\u00fcl\u00fck edebilir. Kaynak: High-speed quantum memory for photons\n< https://phys.org/news/2017-09-high-speed-quantum-memory-photons.html > Referans: Simple Atomic Quantum Memory Suitable for Semiconductor Quantum Dot Single Photons\n< https://journals.aps.org/prl/abstract/10.1103/PhysRevLett.119.060502 > DOI: 10.1103/PhysRevLett.119.060502", "tags": ["bilgisayar bilimleri", "fotonik", "kuantum bilgisayar"]},
{"source": "bilimfili.com", "url": "https://bilimfili.com/kuantum-internet-hibridlesiyor/", "category": "teknoloji", "date": "26 Kas\u0131m 2017", "title": "Kuantum \u0130nternet Hibritle\u015fiyor", "content": "Kuantum bilgi a\u011flar\u0131, g\u00fcn\u00fcm\u00fczde bilginin i\u015flenmesi ve ileti\u015fim kapasitemize yeni kavray\u0131\u015flar sa\u011flayacak son derece g\u00fc\u00e7l\u00fc bir teknoloji haline gelmektedir. G\u00fcncel ara\u015ft\u0131rmalar, bu kuantum a\u011f\u0131 devriminin k\u00f6\u015fe ba\u015f\u0131nda bekliyor olabilece\u011fini g\u00f6steriyor. Bir Kuantum Bilgi A\u011f\u0131\u2018n\u0131n ana unsurlar\u0131; bilginin depoland\u0131\u011f\u0131 ve kaydedildi\u011fi so\u011fuk atomik gazlar veya katk\u0131l\u0131 kat\u0131lar gibi madde sistemlerinden olu\u015fan kuantum d\u00fc\u011f\u00fcmleri ve temelde fotonlar olan ileti\u015fim par\u00e7ac\u0131klar\u0131d\u0131r. Fotonlar, m\u00fckemmel bilgi ta\u015f\u0131c\u0131y\u0131lar\u0131 gibi g\u00f6r\u00fcnseler de, yine de\u00a0her sistem farkl\u0131 i\u015flevsellikler sundu\u011fu i\u00e7in hangi madde sisteminin a\u011f d\u00fc\u011f\u00fcm\u00fc olarak kullan\u0131labilece\u011fi konusunda hala belirsizlik vard\u0131r. Dolay\u0131s\u0131yla da\u00a0farkl\u0131 malzeme sistemlerinin en iyi kapasitelerini birle\u015ftirmek ad\u0131na arama yap\u0131lmas\u0131 i\u00e7in bir hibrid a\u011f\u0131n uygulanmas\u0131 \u00f6nerilmi\u015ftir. Ge\u00e7mi\u015fte yap\u0131lan \u00e7al\u0131\u015fmalar, \u00f6zde\u015f d\u00fc\u011f\u00fcmler aras\u0131ndaki kuantum bilgi transferilerinin g\u00fcvenilirli\u011fini belgelemi\u015fti, fakat bu yeni \u00e7al\u0131\u015fma bunun \u201chibrid\u201d d\u00fc\u011f\u00fcmler a\u011f\u0131yla sakland\u0131\u011f\u0131 ilk \u00e7al\u0131\u015fma olma \u00f6zelli\u011finde. ICFO ara\u015ft\u0131rmac\u0131lar\u0131, hibrid bir kuantum a\u011f\u0131 \u00e7al\u0131\u015fmas\u0131 yapma ve farkl\u0131 kuantum d\u00fc\u011f\u00fcmleri aras\u0131nda tekli fotonlar arac\u0131l\u0131\u011f\u0131yla kuantum durumlar\u0131n\u0131n g\u00fcvenilir bir \u015fekilde aktar\u0131lmas\u0131n\u0131n zorlu\u011funun \u00fcstesinden gelmek i\u00e7in bir \u00e7\u00f6z\u00fcm \u00fcrettiler.\u00a0Tek bir fotonun genelde farkl\u0131 dalga boylar\u0131nda ve bant geni\u015fliklerinde i\u015flev g\u00f6ren heterojen d\u00fc\u011f\u00fcmler veya madde sistemleri ile g\u00fc\u00e7l\u00fc ve g\u00fcr\u00fclt\u00fcs\u00fcz bir ortamda etkile\u015fime girmesi gerekir. Ara\u015ft\u0131rmac\u0131lar bu durumu, iki farkl\u0131 dildeki d\u00fc\u011f\u00fcmlerin konu\u015fmas\u0131na benzetiyorlar. Bu ikisi aras\u0131ndaki ileti\u015fimi sa\u011flamak i\u00e7in, tek bir fotonun \u00f6zelliklerini de\u011fi\u015ftirmek yeterlidir, b\u00f6ylelikle bu farkl\u0131 d\u00fc\u011f\u00fcmler aras\u0131ndaki bilgi transferi daha etkin bir bi\u00e7imde ger\u00e7ekle\u015febilir. 22 Kas\u0131m\u2019da (2017)\u00a0 Nature\u2018da yay\u0131mlanan \u00e7al\u0131\u015fmada,\u00a0ICFO ara\u015ft\u0131rmac\u0131lar\u0131 y\u00fcr\u00fctt\u00fckleri \u00e7al\u0131\u015fmalar\u0131nda, iki \u00e7ok ayr\u0131 kuantum d\u00fc\u011f\u00fcm\u00fc kulland\u0131lar: Rubidyum atomlar\u0131n\u0131n lazerle so\u011futulmu\u015f bir bulutundan olu\u015fan sa\u00e7\u0131l\u0131m yapan d\u00fc\u011f\u00fcm ve Praseodimyum iyonlar\u0131yla katk\u0131lanm\u0131\u015f bir kristal olan al\u0131c\u0131 d\u00fc\u011f\u00fcm. Ara\u015ft\u0131rmac\u0131lar, so\u011fuk gazdan, \u00e7ok dar bir bant geni\u015fli\u011fi ve 780 nm\u2019lik bir dalga boyuyla tek bir fotonda kodlanm\u0131\u015f bir kuantum biti (qubit) \u00fcretti. Ard\u0131ndan ekip,\u00a0bu a\u011f\u0131n mevcut telekom\u00fcnikasyon C-band\u0131 aral\u0131\u011f\u0131yla tamamen uyumlu olabilece\u011fini g\u00f6stermek i\u00e7in, fotonu 1552 nm\u2019lik telekom\u00fcnikasyon dalga boyuna \u00e7evirdi. Sonras\u0131nda da bir laboratuvardan di\u011ferine bir optik fiber yoluyla g\u00f6nderdiler.\u00a0\u0130kinci laboratuarda, fotonun dalga boyu d\u00fczg\u00fcn bir \u015fekilde etkile\u015fim kurmak ve kuantum durumunu al\u0131c\u0131 katk\u0131l\u0131 kristal d\u00fc\u011f\u00fcm\u00fcne aktarmak i\u00e7in 606 nm\u2019ye d\u00f6n\u00fc\u015ft\u00fcr\u00fcld\u00fc.\u00a0Kristal ile etkile\u015fim \u00fczerine, fotonik kuantum biti, yakla\u015f\u0131k 2.5 mikrosaniye boyunca kristal i\u00e7inde depoland\u0131 ve \u00e7ok y\u00fcksek bir do\u011frulukla al\u0131nd\u0131.\u00a0Universitat Polit\u00e8cnica de Catalunya\u2019dan foton bilim \u00fczerine \u00e7al\u0131\u015fmalar y\u00fcr\u00fcten\u00a0Kutlu Kutluer, Bilimfili.com\u2018a yapt\u0131\u011f\u0131 a\u00e7\u0131klamada; \u201c\u015eu anda en uzun \u0131\u015f\u0131k saklama s\u00fcresine, bizim kulland\u0131\u011f\u0131m\u0131z tip kristal ile eri\u015fildi. Di\u011fer taraftan en verimli \u0131\u015f\u0131k saklama deneyleri de cold atomlar ile yap\u0131l\u0131yor. Bu y\u00fczden bu iki farkl\u0131 ama b\u00fcy\u00fck potansiyele sahip ortam\u0131 kulland\u0131k\u201d dedi. Ara\u015ft\u0131rma sonu\u00e7lar\u0131, iki \u00e7ok farkl\u0131 kuantum sistemin birbirine ba\u011flanabilece\u011fini ve tek bir foton vas\u0131tas\u0131yla ileti\u015fim kurulabilece\u011fini ortaya koydu.\u00a0Telekom C band\u0131 dalga boyundaki fotonik \u201cqubit\u201dlerin ileri ve geri d\u00f6n\u00fc\u015f\u00fcm yetenekleri, bu sistemlerin mevcut telekom \u015febekeleri ile tamamen uyumlu olabilece\u011fini g\u00f6steriyor. Klasik bilgi a\u011flar\u0131 ya da \u201cworld wide web\u201d (www), 80li y\u0131llarda geli\u015ftirilen bir sistemdir. Basit\u00e7e, a\u011f \u00fczerinden\u00a0elektronik devreler ve \u00e7ipler taraf\u0131ndan i\u015flenip mod\u00fcle edilen ve\u00a0optik fiberler vas\u0131tas\u0131yla minimum sinyal kay\u0131plar\u0131yla a\u011fda bilgi iletimi sa\u011flayan \u0131\u015f\u0131k darbeleri ile ger\u00e7ekle\u015fir. Art\u0131k, klasik \u201cbit\u201dler yerine, kuantum bilgi a\u011f\u0131 (veya kuantum interneti); kuantum bilgilerini kuantum bitleri veya \u201cqubit\u201dler vas\u0131tas\u0131yla i\u015fler ve depolar.\u00a0Bitler 0 veya 1 olabilirken, qubitler; bu iki durumun herhangi bir s\u00fcperpozisyonunda olabilir. Bir kuantum a\u011f\u0131nda,\u00a0bunlar kuantum maddesi sistemleri, \u00f6r. so\u011fuk atomik gazlar, katk\u0131l\u0131 kat\u0131lar veya di\u011fer sistemler taraf\u0131ndan olu\u015fturulur ve i\u015flenir. Klasik a\u011flara k\u0131yasla kuantum bilgi, g\u00fc\u00e7l\u00fc \u0131\u015f\u0131k at\u0131mlar\u0131 yerine tekli fotonlar\u0131n kullan\u0131ld\u0131\u011f\u0131 d\u00fc\u011f\u00fcmler aras\u0131nda transfer edilir. Kuantum d\u00fc\u011f\u00fcmleri ve kuantum ileti\u015fim kanallar\u0131ndan olu\u015fan kuantum bilgi a\u011flar\u0131, yeni teknolojiler i\u00e7in yeni kap\u0131lar\u0131 aralayacak. \u00d6rne\u011fin, m\u00fckemmel veri aktar\u0131m\u0131, da\u011f\u0131t\u0131lm\u0131\u015f kuantum bili\u015fimi veya geli\u015fmi\u015f saat senkronizasyonu uygulamalar\u0131 ile geli\u015fmi\u015f veri i\u015flemeyi m\u00fcmk\u00fcn hale getirebilecek. Kaynaklar ve \u0130leri Okuma:\n-Photonic quantum state transfer between a cold atomic gas and a crystal. Nature, (2017). https://www.nature.com/articles/nature24468\n-Quantum internet goes hybrid. ScienceDaily. www.sciencedaily.com/releases/2017/11/171122131435.htm (accessed November 26, 2017).", "tags": ["bilgisayar bilimleri", "\u0131\u015f\u0131k", "kuantum bilgisayar"]},
{"source": "bilimfili.com", "url": "https://bilimfili.com/isik-ses-biciminde-depolandi/", "category": "teknoloji", "date": "18 Eyl\u00fcl 2017", "title": "I\u015f\u0131k, Ses Bi\u00e7iminde Depoland\u0131!", "content": "Bilimciler, ilk kez olarak, \u0131\u015f\u0131k temelli enformasyonu bir bilgisayar yongas\u0131 \u00fczerine ses dalgas\u0131 olarak depolamay\u0131 ba\u015fard\u0131. Ekip, bu i\u015flemi \u015fim\u015fe\u011fin g\u00f6kg\u00fcr\u00fclt\u00fcs\u00fc olarak yakalanmas\u0131na benzetiyor. Kula\u011fa biraz garip bir ba\u015far\u0131 gibi gelebilir; ama \u015fu anda kulland\u0131\u011f\u0131m\u0131z verimsiz elektronik bilgisayarlardan, veriyi \u0131\u015f\u0131k h\u0131z\u0131nda i\u015fleyen \u0131\u015f\u0131k temelli bilgisayarlara ge\u00e7ebilmemiz i\u00e7in bu d\u00f6n\u00fc\u015f\u00fcm zorunluydu. I\u015f\u0131k temelli yani fotonik bilgisayarlar\u0131n, \u015fu anda kullan\u0131lan bilgisayarlardan en az 20 kat daha h\u0131zl\u0131 \u00e7al\u0131\u015fma potansiyeli var. \u00dcstelik \u0131s\u0131 \u00fcretmeyecek ve \u015fimdiki cihazlar gibi enerji yemeyecekler. Bunun nedeni, kuramsal olarak, veriyi elektronlar yerine fotonlar bi\u00e7iminde i\u015fleyecek olmalar\u0131. Kuramsal olarak diyoruz, \u00e7\u00fcnk\u00fc IBM ve Intel gibi firmalar \u0131\u015f\u0131k temelli bilgisayar yapmaya u\u011fra\u015f\u0131yor olsalar da, bu pek kolay bir i\u015f de\u011fil. Enformasyonu fotonlara kodlamak gayet kolay; bunu zaten optik bir kablo ile bilgi g\u00f6nderdi\u011fimizde yapm\u0131\u015f oluyoruz. Fakat bir bilgisayar yongas\u0131n\u0131n, fotonlarda depolanm\u0131\u015f bilgiyi al\u0131p i\u015flemesini sa\u011flayacak bir yol bulmak, \u0131\u015f\u0131\u011f\u0131 bu kadar \u00e7ekici yapan bir \u00f6zelli\u011finden dolay\u0131 \u00e7ok zor: Var olan mikro-yongalar\u0131n okuyamayaca\u011f\u0131 kadar a\u015f\u0131r\u0131 h\u0131zl\u0131.\u00a0Internet kablolar\u0131ndan ge\u00e7en \u0131\u015f\u0131k temelli enformasyonun \u015fu anda yava\u015f elektronlara d\u00f6n\u00fc\u015ft\u00fcr\u00fclmesinin nedeni de bu. Daha iyi bir alternatif ise \u0131\u015f\u0131\u011f\u0131n yava\u015flat\u0131larak, sese d\u00f6n\u00fc\u015ft\u00fcr\u00fclmesi olabilir. Avustralya\u2019da bulunan Sydney \u00dcniversitesi ara\u015ft\u0131rmac\u0131lar\u0131 tam olarak bunu yapt\u0131. Dr Birgit Stiller (solda) ve Moritz Merklein, Sydney \u00dcniversitesi\u2019ndeki laboratuvarlar\u0131nda g\u00f6r\u00fcl\u00fcyor. (Foto: Louise Connor) \u201cYongam\u0131zdaki akustik formdaki bilgi, optik b\u00f6lgede oldu\u011funda be\u015f mertebe daha k\u00fc\u00e7\u00fck bir h\u0131zla ilerliyor. Bu, \u015fim\u015fek ile g\u00f6kg\u00fcr\u00fclt\u00fcs\u00fc aras\u0131ndaki fark gibi,\u201d diyor proje y\u00f6neticisi\u00a0Birgit Stiller. Bunun anlam\u0131, bilgisayarlar\u0131n \u0131\u015f\u0131k ile g\u00f6nderilen verilerin avantajlar\u0131ndan (y\u00fcksek h\u0131z, elektronik dirence ba\u011fl\u0131 \u0131s\u0131nma olmay\u0131\u015f\u0131 ve elektromanyetik \u0131\u015f\u0131n\u0131mla giri\u015fim olmay\u0131\u015f\u0131ndan) yararlan\u0131rken, veriyi yongalar\u0131n i\u015fleyebilece\u011fi kadar yava\u015flatabilecek olmam\u0131z. \u201c[I\u015f\u0131k temelli bilgisayarlar\u0131n] ticari olarak ger\u00e7ekle\u015fmesi i\u00e7in yongadaki fotonik verinin yava\u015flat\u0131lmas\u0131 gerekiyor ki i\u015flenebilsin, y\u00f6nlendirilebilsin, depolanabilsin ve eri\u015filebilsin,\u201d diyor ekipten\u00a0Moritz Merklein. Ekip, fotonik bir mikro\u00e7ip \u00fczerinde \u0131\u015f\u0131k ve ses dalgalar\u0131n\u0131 do\u011fru \u015fekilde birbirlerine \u00e7eviren bir bellek sistemi geli\u015ftirerek bunu ba\u015fard\u0131. Nas\u0131l \u00e7al\u0131\u015ft\u0131\u011f\u0131n\u0131 g\u00f6rmek i\u00e7in a\u015fa\u011f\u0131daki canland\u0131rmay\u0131 izleyebilirsiniz:  \u0130lk olarak, fotonik bilgi yongaya bir \u0131\u015f\u0131k at\u0131m\u0131 (sar\u0131) olarak giriyor ve burada bir \u201cyazma\u201d at\u0131m\u0131 (mavi) ile etkile\u015ferek, verileri depolayan bir akustik dalga \u00fcretiyor. \u201cOkuma\u201d at\u0131m\u0131 ad\u0131 verilen bir ba\u015fka \u0131\u015f\u0131k at\u0131m\u0131 (mavi), ard\u0131ndan bu ses verisine eri\u015fiyor ve bir kez daha \u0131\u015f\u0131k olarak (sar\u0131) iletiyor. Engellenmemi\u015f \u0131\u015f\u0131k yongadan 2 il\u00e2 3 nanosaniyede ge\u00e7erken, ses dalgas\u0131 olarak depolan\u0131nca, enformasyon yongada 10 nanosaniye kadar kalabiliyor; bu da al\u0131nmas\u0131 ve i\u015flenmesi i\u00e7in yeterli bir s\u00fcre.\u00a0Ekibin \u0131\u015f\u0131\u011f\u0131 ses dalgas\u0131na \u00e7evirebilmesi, onu yava\u015flatmakla kalmay\u0131p, veri al\u0131m\u0131n\u0131n da daha b\u00fcy\u00fck do\u011frulukla ger\u00e7ekle\u015fmesini sa\u011fl\u0131yor. Ayr\u0131ca daha \u00f6nceki giri\u015fimlerden farkl\u0131 olarak, sistem bir geni\u015f bant boyunca i\u015fliyor. Enformasyonun kontrol\u00fcn\u00fc artt\u0131rmas\u0131 ve geni\u015f bantta olmas\u0131 sayesinde ayn\u0131 anda \u00e7oklu dalgaboyu ile bilgi g\u00f6nderilmesine izin vermesi dolay\u0131s\u0131yla verim olduk\u00e7a y\u00fcksek oluyor.", "tags": ["akustik", "bilgisayar bilimleri", "fotonik", "\u0131\u015f\u0131k", "optik"]},
{"source": "bilimfili.com", "url": "https://bilimfili.com/faraday-kafesindeki-bilgisayardan-veri-calmak-mumkun/", "category": "teknoloji", "date": "12 \u015eubat 2018", "title": "Faraday Kafesindeki Bilgisayardan Veri \u00c7almak M\u00fcmk\u00fcn", "content": "Siber-g\u00fcvenlik\u00e7ilerin \u00fczerinde en \u00e7ok durdu\u011fu konu, korsanlar\u0131n bilgisayar\u0131n\u0131za ka\u00e7ak olarak y\u00fckleme yapmalar\u0131 olsa da, bilgisayar-bilimci Mordechai Guri\u2019nin oda\u011f\u0131nda bilgisayardan indirme yapma y\u00f6ntemleri var. O ve ekibi, son birka\u00e7 y\u0131ld\u0131r, kablolu ya da kablosuz hi\u00e7bir ba\u011flant\u0131s\u0131 olmayan, hatta bazen radyo dalgalar\u0131na kar\u015f\u0131 kalkan tak\u0131lan bir \u201chava bo\u015fluklu bilgisayar\u201ddan veri \u00e7almak i\u00e7in izlenebilecek yeni yollar ke\u015ffediyor. (Bkz. Bilgisayardan Is\u0131 De\u011fi\u015fimiyle Veri \u00c7almak M\u00fcmk\u00fcn) \u00dc\u00e7 harfli g\u00fcvenlik te\u015fkilatlar\u0131ndan birinde \u00e7al\u0131\u015fmayan ara\u015ft\u0131rmac\u0131lar aras\u0131nda, kariyerini hava bo\u015fluklu sistemlere s\u0131zmaya sabitlemi\u015f tek ki\u015fi b\u00fcy\u00fck olas\u0131l\u0131kla Guri olsa gerek. \u0130srail\u2019de bulunan Ben Gurion \u00dcniversitesi\u2019nin Siber-g\u00fcvenlik Ara\u015ft\u0131rmalar\u0131 Merkezi\u2019ni y\u00f6neten bilimci, ekibiyle birlikte yapt\u0131\u011f\u0131 \u00e7al\u0131\u015fma sonucunda, bilgisayar bile\u015fenlerinin pek dikkat edilmeyen sal\u0131n\u0131mlar\u0131ndan (\u0131\u015f\u0131ktan sese ya da \u0131s\u0131ya kadar her t\u00fcrl\u00fc sal\u0131n\u0131m) yararlanan yeni bir korsanl\u0131k y\u00f6ntemi daha buldu. Ekibin daha \u00f6nceki \u00e7al\u0131\u015fmalar\u0131na \u00f6rnek olarak, hi\u00e7bir a\u011fa ba\u011fl\u0131 olmayan bir bilgisayar\u0131n, yak\u0131n\u0131nda bulunan ba\u015fka bir cihaza i\u00e7indeki fan\u0131n \u00fcretti\u011fi g\u00fcr\u00fclt\u00fc yoluyla, al\u0131c\u0131 bilgisayar\u0131n termal sens\u00f6rlerle alg\u0131layabilece\u011fi hava s\u0131cakl\u0131\u011f\u0131 de\u011fi\u015fimi \u015fablonlar\u0131yla ya da hard-disk LED\u2019ini yak\u0131p s\u00f6nd\u00fcrerek iletti\u011fi mesaj\u0131 pencere d\u0131\u015f\u0131ndaki bir dronun kameraya almas\u0131yla veri s\u0131zd\u0131rabilece\u011finin g\u00f6sterilmesini sayabiliriz. Son \u00e7al\u0131\u015fmalar\u0131nda ise sadece hava bo\u015fluklu olmakla kalmay\u0131p, ayn\u0131 zamanda t\u00fcm radyo sinyallerini bloke etmek i\u00e7in tasarlanm\u0131\u015f bir Faraday kafesi ile de korunmakta olan bir bilgisayardan veri \u00e7al\u0131nabilece\u011fini ortaya koydular. \u201cHerkes sisteme girmek i\u00e7in hava bo\u015flu\u011funun a\u015f\u0131lmas\u0131ndan s\u00f6z ediyordu ama kimse verinin d\u0131\u015far\u0131 \u00e7\u0131kar\u0131lmas\u0131 hakk\u0131nda konu\u015fmuyordu,\u201d diye anlat\u0131yor Guri, bu konuya 2014 y\u0131l\u0131nda doktora \u00f6\u011frencisiyken ilk e\u011filmeye ba\u015flay\u0131\u015f\u0131n\u0131. \u201c\u0130\u015fte t\u00fcm bu ara\u015ft\u0131rmalara kap\u0131 a\u00e7an buydu; hava-bo\u015fluklu a\u011flar\u0131n \u00e7evresinde s\u0131zd\u0131rmaz bir m\u00fch\u00fcr oldu\u011fu kabul\u00fcn\u00fc y\u0131kma iste\u011fi.\u201d Guri\u2019nin ara\u015ft\u0131rmas\u0131, b\u00f6yle sistemlerden verinin d\u0131\u015far\u0131 emilmesi \u00fczerineydi. \u00c7al\u0131\u015fmas\u0131nda al\u0131\u015f\u0131lmad\u0131k bir varsay\u0131m da yap\u0131l\u0131yordu: Hava-bo\u015fluklu hedefin, h\u00e2lihaz\u0131rda bir \u201cmalware\u201d (k\u00f6t\u00fc ama\u00e7l\u0131 yaz\u0131l\u0131m, yani sistem sahibinin bilgisi d\u0131\u015f\u0131nda yerle\u015fen yaz\u0131l\u0131m) ile enfekte olmu\u015f oldu\u011fu varsay\u0131l\u0131yordu. Yaz\u0131l\u0131m oraya \u00f6rne\u011fin bir USB s\u00fcr\u00fcc\u00fcyle veya hedefin yaz\u0131l\u0131m\u0131n\u0131 g\u00fcncellemek i\u00e7in belirli zamanlarda kurulan ge\u00e7ici ba\u011flant\u0131 s\u0131ras\u0131nda ya da veri giri\u015fi yap\u0131l\u0131rken yerle\u015ftirilebilirdi. Bu o kadar da zor olmayabilir; sonu\u00e7ta y\u0131llar \u00f6nce NSA\u2019in Stuxnet ve Flame\u2019leri hava-bo\u015fluklu \u0130ran bilgisayarlar\u0131na b\u00f6yle girmi\u015fti; Rusya\u2019n\u0131n \u201cagent.btz\u201d adl\u0131 k\u00f6t\u00fc ama\u00e7l\u0131 yaz\u0131l\u0131m\u0131 da Pentagon\u2019un gizli a\u011flar\u0131na b\u00f6yle bula\u015fm\u0131\u015ft\u0131. Guri\u2019nin ara\u015ft\u0131rmas\u0131, bu bula\u015fma bir kez ger\u00e7ekle\u015fince, korsanlar\u0131n veri \u00e7almak i\u00e7in ba\u015fka bir geleneksel ba\u011flant\u0131ya gereksinimlerinin kalmayaca\u011f\u0131n\u0131 g\u00f6stermeyi ama\u00e7l\u0131yordu. Veriyi d\u0131\u015far\u0131 \u00e7\u0131karmak i\u00e7in ba\u015fka yollar kullanabilirlerdi; yak\u0131nlardaki ba\u015fka bir arac\u0131 cihaza (ba\u015fka bir bilgisayar, cep telefonu veya dron gibi) veri s\u0131zd\u0131r\u0131labilirdi. Columbia \u00dcniversitesi\u2019nden Eran Tromer, Guri\u2019nin ekibinin, b\u00f6yle bir k\u00f6t\u00fc ama\u00e7l\u0131 yaz\u0131l\u0131m\u0131n fiziksel ortam\u0131 manip\u00fcle ederek, d\u0131\u015far\u0131 veri s\u0131zd\u0131rabilece\u011fi bir s\u00fcr\u00fc yolu a\u00e7\u0131\u011fa \u00e7\u0131kard\u0131klar\u0131n\u0131 belirtiyor. Ancak Tromer, ekibin s\u0131namalar\u0131n\u0131 genellikle t\u00fcketici donan\u0131mlar\u0131nda yapt\u0131klar\u0131na dikkati \u00e7ekiyor ve bunlar\u0131n, y\u00fcksek g\u00fcvenlik ama\u00e7l\u0131 yap\u0131land\u0131r\u0131lan makinelerden daha kolay ele ge\u00e7irilebilir oldu\u011funu ifade ediyor. Ekibin son \u00e7al\u0131\u015fmas\u0131nda MAGNETO ad\u0131 verilen yeni bir teknik ortaya kondu. Guri bu tekni\u011fin \u015fimdiye dek bulduklar\u0131 y\u00f6ntemler aras\u0131nda en tehlikelisi oldu\u011funu s\u00f6yl\u00fcyor. Bir bilgisayar\u0131n i\u015flemci \u00e7ekirdeklerindeki i\u015flemleri, belirli frekanslarda elektrik sinyalleri \u00fcretmek i\u00e7in dikkatle koordine ederek, k\u00f6t\u00fc ama\u00e7l\u0131 yaz\u0131l\u0131mlar\u0131n\u0131n, yak\u0131ndaki cihazlara k\u00fc\u00e7\u00fck bir bilgi ak\u0131\u015f\u0131n\u0131 ta\u015f\u0131maya yetecek g\u00fc\u00e7te bir manyetik g\u00fc\u00e7 \u015fablonunu elektriksel olarak \u00fcretebilece\u011fini belirtiyorlar. Ekip bu kez ODINI (ka\u00e7\u0131\u015f sanat\u00e7\u0131s\u0131 Harry Houdini\u2019den esinlenmi\u015fler) ad\u0131n\u0131 verdikleri bir Android uygulamas\u0131 geli\u015ftirecek kadar ileri gitti. Uygulama, telefonun manyetometresini (cihaz\u0131n pusulas\u0131n\u0131 olu\u015fturan manyetik sens\u00f6r) kullanarak bu sinyalleri yakalayabiliyor; ki manyetometre u\u00e7u\u015f modunda bile etkindir. Bu \u201cb\u00f6cek\u201d telefonun, hedeflenen bilgisayara ne uzakl\u0131kta oldu\u011funa ba\u011fl\u0131 olarak, ekip \u00e7al\u0131nan veriyi saniyede 1 il\u00e2 40 bit h\u0131zla elde edebiliyor. En d\u00fc\u015f\u00fck h\u0131zda bile bu, bir \u015fifreyi 1 dakika i\u00e7inde ya da 4096-bit\u2019lik bir \u015fifreleme anahtar\u0131n\u0131 1 saatten biraz fazla s\u00fcrede \u00e7almaya yetiyor.  Ge\u00e7mi\u015f y\u0131llarda, bilgisayar\u0131n elektromanyetizmas\u0131 taraf\u0131ndan \u00fcretilen radyo sinyallerine dayal\u0131 \u00e7ok say\u0131da ba\u015fka elektromanyetik casusluk tekni\u011fi kullan\u0131ld\u0131. Fakat kuramsal olarak, bu tekniklerin yararland\u0131\u011f\u0131 radyo dalgalar\u0131, bilgisayarlar\u0131n \u00e7evresinde olu\u015fturulan bir metal kalkanla, yani Faraday kafesi ile bloke edilebilir. Hatta y\u00fcksek g\u00fcvenlik istenen baz\u0131 yerlerde, t\u00fcm\u00fcyle kalkan alt\u0131na al\u0131nm\u0131\u015f odalar olan Faraday odalar\u0131 bile kullan\u0131l\u0131yor. Fakat Guri\u2019nin tekni\u011fi, elektromanyetik olarak \u00fcretilen radyo sinyalleri ile ileti\u015fim kurmuyor; Faraday bariyerlerini bile a\u015fabilen g\u00fc\u00e7l\u00fc manyetik kuvvetler kullan\u0131yor. Dolay\u0131s\u0131yla duvarlar\u0131 metal d\u00f6\u015feli odalar ya da Faraday po\u015fetine koyulmu\u015f telefonlar h\u00e2l\u00e2 aktar\u0131m sa\u011flayabiliyor.", "tags": ["bilgisayar bilimleri", "veri korsanl\u0131\u011f\u0131"]},
{"source": "bilimfili.com", "url": "https://bilimfili.com/terleme-ozelligine-sahip-en-insansi-robot-kengoro/", "category": "teknoloji", "date": "25 Aral\u0131k 2017", "title": "Terleme \u00d6zelli\u011fine Sahip En \u0130nsans\u0131 Robot: Kengoro", "content": "Tokyo \u00dcniversitesi\u2019nden ara\u015ft\u0131rmac\u0131lar, robot Sofia ile zaten sars\u0131lan, Transformers ve Terminator gibi filmlerin zihnimize \u00e7izdi\u011fi robot profilini iyice sarsarak bu zamana kadar yap\u0131lm\u0131\u015f en \u201cinsans\u0131\u201d iki robotu, Kengoro ve Kenshiro\u2019yu tasarlad\u0131lar. Ekip, Science Robotics\u2019te yay\u0131mlanan makalelerinde, insans\u0131 robotlar\u0131n\u0131 ve neler yapabildiklerini anlatt\u0131. Robot teknolojisinde, tasarlanan robotlar \u00e7o\u011funlukla tek bir amaca hizmet etmek \u00fczere \u2013bir arabay\u0131 boyamak, y\u00fck ta\u015f\u0131mak, bir fabrikada \u00fcretim halkalar\u0131ndan birini olu\u015fturmak gibi\u2013 tasarlan\u0131yordu. Ancak di\u011fer yandan, \u201cinsans\u0131 robotlar\u201d olarak bildi\u011fimiz robotlar da \u00fcretiliyor. Bu robotlar, herhangi bir amaca hizmet yerine, insan bedenini ve hareketlerini en iyi \u015fekilde taklit edebilmek \u00fczere tasarlan\u0131yor. Tokyo \u00dcniversitesi\u2019nden ara\u015ft\u0131rmac\u0131lar, robotik par\u00e7alara insans\u0131 \u00f6zellikler \u2013robotlar\u0131na g\u00f6\u011f\u00fcs kafesi, omurga ve d\u00f6nebilen eklemler ile donatmak gibi\u2013\u00a0 kazand\u0131rmak i\u00e7in \u00e7al\u0131\u015f\u0131yordu. Ara\u015ft\u0131rmac\u0131lar\u0131n tasarlad\u0131\u011f\u0131 iki robottan, en geli\u015fmi\u015f olan\u0131 ise Kengoro isimli robot. Kengoro, \u015f\u0131nav ve mekik \u00e7ekebiliyor, k\u00f6pr\u00fc hareketini yapabiliyor hatta badminton topuna dahi vurabiliyor. Kengoro\u2019nun bir di\u011fer ilgin\u00e7 \u00f6zelli\u011fi ise; t\u0131pk\u0131 insan gibi terlemesi. \u0130nsanlar\u0131n kas sistemine benzer bir sistemi olan Kengoro\u2019nun 116 motoru, insanlarda oldu\u011fu gibi kas imitasyonu ba\u011flar\u0131 hareket ettiriyor. Bu hareket \u00f6zg\u00fcrl\u00fc\u011f\u00fc ise, sistemin \u0131s\u0131nmas\u0131na yol a\u00e7\u0131yor ve a\u015f\u0131r\u0131 \u0131s\u0131nman\u0131n engellenmesi i\u00e7in de ara\u015ft\u0131rmac\u0131lar, robota \u201cterleyebilme yetene\u011fini\u201d eklediler.  Ara\u015ft\u0131rma ekibi, ilk etapta, iskelete adeta s\u0131k\u0131\u015ft\u0131r\u0131lan par\u00e7alara bir de so\u011futma sistemi i\u00e7in t\u00fcpler, radyat\u00f6r ve fan\u0131 nas\u0131l ekleyecekleri \u00fczerine yo\u011funla\u015ft\u0131. Ekip, yeni par\u00e7alar eklemek yerine, hali haz\u0131rda mevcut yap\u0131da bulunan par\u00e7alar\u0131 kullanmaya karar verdi. \u00d6zel bir teknikle \u015fekil verilen al\u00fcminyum iskeletin yap\u0131s\u0131na, i\u00e7erisinden su akabilecek b\u00fcy\u00fckl\u00fckte mikro-kanallar eklendi. Suyu v\u00fccutta dola\u015ft\u0131rabilmek i\u00e7in ise daha \u201cgeleneksel\u201d bir y\u00f6ntemde karar k\u0131l\u0131nd\u0131: Terleme. Is\u0131nan suyun buhar bas\u0131nc\u0131yla su, robotun \u00e7evresinde dola\u015farak par\u00e7alar\u0131 so\u011futuyor. \u0130\u015flem sonunda \u0131s\u0131n\u0131n bir k\u0131sm\u0131, robotun al\u00fcminyum iskeletindeki k\u00fc\u00e7\u00fck deliklerden buhar halinde d\u0131\u015far\u0131ya at\u0131l\u0131yor. Kengoro teknik olarak, iyondan ar\u0131nd\u0131r\u0131lm\u0131\u015f\u00a0bir bardak su ile yar\u0131m g\u00fcn ge\u00e7irebiliyor, ancak \u00f6zellikle a\u011f\u0131r hareketler yap\u0131yorsa, etkili \u00e7al\u0131\u015fmaya devam edebilmesi i\u00e7in insanlar gibi su almak zorunda. Ekip, robotlar\u0131n\u0131n di\u011fer insans\u0131 robotlardan alt\u0131 kat fazla hareket kabiliyetine sahip oldu\u011funu ve daha fazla par\u00e7as\u0131n\u0131 hareket ettirebildi\u011fini iddia ediyor. \u00d6rne\u011fin ayak parmaklar\u0131 \u00fczerine y\u00fckselebiliyor ya da boynunu, insanlara \u00e7ok benzer \u015fekilde hareket ettirebiliyor. \u0130nsanlar\u0131n, insana \u00e7ok benzer robotlar tasarlama u\u011fra\u015f\u0131 bo\u015f de\u011fil; ne kadar fazla benzetilirse, bir robot, baz\u0131 testler i\u00e7in o kadar m\u00fckemmel bir denek olabilir. \u00d6rne\u011fin, bir araba kazas\u0131 testinde insanlar\u0131n nas\u0131l bir etkiye maruz kald\u0131klar\u0131n\u0131 daha ger\u00e7ek\u00e7i bir bi\u00e7imde ortaya koymam\u0131za yard\u0131mc\u0131 olabilir.", "tags": ["robotlar"]},
{"source": "bilimfili.com", "url": "https://bilimfili.com/yapay-zekalar-urettikleri-seylerin-fikri-mulkiyet-haklarina-sahip-olabilir-mi/", "category": "teknoloji", "date": "3 Aral\u0131k 2017", "title": "Yapay Zekalar \u00dcrettikleri \u015eeylerin Fikri M\u00fclkiyet Haklar\u0131na Sahip Olabilir mi?", "content": "\u0130nsanl\u0131k, birbirinden olduk\u00e7a farkl\u0131 bir\u00e7ok ama\u00e7 i\u00e7in her g\u00fcn milyonlarca fikir ve meta \u00fcretiyor. Edebi veya sanatsal \u00fcr\u00fcnler de dahil olmak \u00fczere \u00fcretilen bu fikir ve metalar e\u011fer benzersizlik i\u00e7eriyorsa da, fikri m\u00fclkiyet yasalar\u0131 taraf\u0131ndan g\u00fcvence alt\u0131na al\u0131n\u0131p ki\u015finin \u00fcretti\u011fi \u015feyler \u00fczerinde aidiyeti sa\u011flan\u0131yor. Peki, sanat, edebiyat, m\u00fczik, foto\u011fraf ya da ba\u015fka bir \u00fcr\u00fcn, insan zekas\u0131 ile de\u011fil de yapay zeka taraf\u0131ndan olu\u015fturulursa ne olacak? Kaliforniya da g\u00f6r\u00fclen bir davada, Endonezya\u2019dan bir makak maymununun kendi \u00f6z\u00e7ekim foto\u011fraf\u0131n\u0131n telif hakk\u0131n\u0131 alamayaca\u011f\u0131na h\u00fckmedilmi\u015fti. \u0130lgili dava, maymun taraf\u0131ndan \u00e7ekildi\u011fi \u00f6ne s\u00fcr\u00fclen bir foto\u011fraf\u0131n kullan\u0131m\u0131n\u0131n, maymunun telif haklar\u0131n\u0131n ihlali oldu\u011funun iddia edilmesinin sonras\u0131nda geldi. Ard\u0131ndan, foto\u011fraf\u00e7\u0131 David Slater hakk\u0131nda dava a\u00e7\u0131ld\u0131. Ancak, hakim iddiay\u0131 reddetti. Buradan fikri m\u00fclkiyetin \u00e7o\u011funlukla insan merkezli oldu\u011funu s\u00f6yleyebiliriz. Peki, neden fikri m\u00fclkiyet \u00e7o\u011funlukla insan merkezlidir? Bunun arkas\u0131nda bir\u00e7ok felsefi ve di\u011fer sebep var. \u00d6rne\u011fin John Locke, 17. y\u00fczy\u0131lda do\u011fal haklar \u00fczerine yapt\u0131\u011f\u0131 \u00e7al\u0131\u015fmalarda, insanlar\u0131n \u00fcrettiklerinin ve emeklerinin \u00fczerinde do\u011fal bir hakk\u0131 olmas\u0131n\u0131n insanl\u0131\u011f\u0131n ortak \u00e7\u0131kar\u0131na hizmet etti\u011fini belirtiyordu. Tabii ki, ilgili konu i\u00e7in farkl\u0131 ekonomik gerek\u00e7eler de vard\u0131r. ABD hakimleri, bir maymunun telif hakk\u0131 iddias\u0131nda bulunamayaca\u011f\u0131na karar verdi. G\u00f6rsel Telif: David J Slater / Wikipedia Commons, BY BY-NC Fikri m\u00fclkiyetin korunmas\u0131, ekonomik ilerleme i\u00e7in gereklidir. E\u011fer zekan\u0131n sonu\u00e7lar\u0131 korunmuyorsa, bu, insanlar\u0131n \u00fcr\u00fcnleri imal etmekten, sergilemekten ve di\u011fer insanlar\u0131n kullan\u0131m\u0131na sunmaktan al\u0131koyabilir. Bu durum, nihayetinde insanl\u0131\u011f\u0131n ilerlemesini etkileyecektir. Zeka ve \u00fcr\u00fcnleri, kendi i\u00e7inde bir de\u011fer olarak korunmal\u0131d\u0131r ve bu, ger\u00e7ekten, fikri m\u00fclkiyetin hakl\u0131 sebeplerinden biridir. Ancak, b\u00fct\u00fcn bu gerek\u00e7eler aras\u0131nda, yapay zekan\u0131n \u00fcr\u00fcnlerini hangi konuma yerle\u015ftirmemiz gerekiyor? \u00c7\u00fcnk\u00fc, insan \u00fcretimi yapay zekalar da kendi \u00fcr\u00fcnlerini ortaya \u00e7\u0131karmaya ba\u015flad\u0131lar. Yak\u0131n bir zamanda da, bir\u00e7ok alanda yapay zekan\u0131n \u00fcretimi metalarla kar\u015f\u0131la\u015faca\u011f\u0131m\u0131z a\u015fikar. Bu sebeple, yapay zekaya sahip cihazlar\u0131n zekaya verdi\u011fimiz \u00f6nemi korumak i\u00e7in telif hakk\u0131na sahip oldu\u011fu kabul edilmesi do\u011fru olabilir. Yapay zekal\u0131 makineler s\u00f6z konusu oldu\u011funda, son y\u0131llarda kayda de\u011fer pek \u00e7ok ad\u0131m\u0131n at\u0131ld\u0131\u011f\u0131n\u0131 g\u00f6rebiliyoruz. 1970\u2019lerde, \u0130ngiliz bir sanat\u00e7\u0131 olan Harold Cohen \u201cmakine \u00fcretimi sanat\u201d hakk\u0131nda yaz\u0131lar yazm\u0131\u015ft\u0131 ve soyut g\u00f6r\u00fcnt\u00fcler \u00fcreten yaz\u0131l\u0131m AARON\u2019\u0131 geli\u015ftirmi\u015fti. Di\u011fer bir taraftan, IBM Watson, yapabildi\u011fi bir\u00e7ok \u015feyin yan\u0131nda, sorulara cevap vermek i\u00e7in do\u011fal dili \u00e7\u00f6zebiliyor. Kaliforniya \u00dcniversitesi\u2019nden ara\u015ft\u0131rmac\u0131 Igor Mordatch\u2019\u0131n geli\u015ftirdi\u011fi algoritmada da, robotlar hedefleri ger\u00e7ekle\u015ftirmek i\u00e7in kendi optimal ara\u00e7lar\u0131n\u0131 \u00f6\u011frenebiliyor ve \u00f6\u011frendi\u011fi ara\u00e7larla \u00e7al\u0131\u015fabiliyor. Fakat bunu \u201czeka\u201d olarak adland\u0131r\u0131yor olmam\u0131za ra\u011fmen, bir\u00e7ok ki\u015fi yapay zekaya sahip makinelerin fikri m\u00fclkiyet sahibi olabilece\u011fi fikrini desteklemeye isteksizdir. Tart\u0131\u015fmadaki bu arg\u00fcmana sahip taraf, kabaca, fikri m\u00fclkiyetin yaln\u0131zca zekay\u0131 korumak i\u00e7in olmad\u0131\u011f\u0131n\u0131 savunur. Burada, yaln\u0131zca insana ait olan zeka \u00fcr\u00fcnlerinin ve uzun zamand\u0131r toplumlar aras\u0131nda yer edinmi\u015f zeka kavram\u0131n\u0131n korunmas\u0131n\u0131n ama\u00e7land\u0131\u011f\u0131 \u00f6ne s\u00fcr\u00fcl\u00fcr. Ak\u0131ll\u0131 makinelerin yapt\u0131klar\u0131n\u0131n sonu\u00e7 olarak bir insan programc\u0131n\u0131n \u00fcretti\u011fi program\u0131n veya algoritman\u0131n i\u015fletilmesi oldu\u011fu ger\u00e7e\u011fi \u00f6n\u00fcm\u00fczde duruyor. Dolay\u0131s\u0131yla, bu ak\u0131\u015f i\u00e7erisinde d\u00fc\u015f\u00fcn\u00fcld\u00fc\u011f\u00fcnde, yapay zekan \u00fcretimi \u00fcr\u00fcnlerin fikri m\u00fclkiyet haklar\u0131n\u0131n yapay zekaya teslimi gibi bir \u015fey s\u00f6z konusu olmamal\u0131d\u0131r.Bu \u015fekilde, insanlar yapay zeka sistemlerinin \u00fcr\u00fcnlerinin de telif haklar\u0131na sahip olurlar, sonu\u00e7ta bu \u00fcr\u00fcnleri geli\u015ftirdiler. Her ne kadar insan yap\u0131m\u0131 olsalar da, \u00f6zellikle yak\u0131n gelecekte insan zekas\u0131na daha da \u00e7ok benzeyen yapay zekalarla kar\u015f\u0131la\u015faca\u011f\u0131z. Hatta, insan \u00fcretimi yapay zekalar\u0131n \u00fcr\u00fcn\u00fc yapay zekalar\u0131 g\u00f6rece\u011fiz. Suudi Arabistan vatanda\u015f\u0131 olduktan sonra bebe\u011fe sahip olmak istedi\u011fini s\u00f6yleyen robot Sophia da dahil olmak \u00fczere, makinelerin her ge\u00e7en daha da \u00e7ok insana benzedi\u011fini unutmamak gerekiyor. Peki, bir yapay zekan\u0131n, kendi \u00fcr\u00fcnlerinin fikri m\u00fclkiyetine sahip olamamas\u0131 ile zeka kavram\u0131m\u0131z\u0131n do\u011fas\u0131n\u0131n \u00e7eli\u015fmesi s\u00f6z konusu mu? University of Westminster\u2019den Paresh Kathrani, yapay zekan\u0131n kendi ba\u015f\u0131na bir fikri m\u00fclkiyet hakk\u0131na sahip olmamas\u0131n\u0131n, zekan\u0131n \u00f6z de\u011ferini riske ataca\u011f\u0131n\u0131 d\u00fc\u015f\u00fcn\u00fcyor. Kathrani\u2019ye g\u00f6re; ba\u015fl\u0131 ba\u015f\u0131na bir zeka kavram\u0131ndan s\u00f6z ediyorsak, yapay zekan\u0131n \u00fcr\u00fcnleri de t\u0131pk\u0131 insan zekas\u0131n\u0131n \u00fcr\u00fcnleri gibi birer yarat\u0131c\u0131l\u0131k \u00f6rne\u011fidir. Dolay\u0131s\u0131yla, yapay zekalar\u0131n da kendi fikri m\u00fclkiyet haklar\u0131na sahip olmalar\u0131 ka\u00e7\u0131n\u0131lmazd\u0131r. Avrupa Birli\u011fi, yapay zeka tabanl\u0131 makinelerin ve robotlar\u0131n gelecekte sahip olaca\u011f\u0131 \u00f6nemi kabul etmi\u015f ve bir robot kanununun y\u00fcr\u00fcrl\u00fc\u011fe konulmas\u0131n\u0131n d\u00fc\u015f\u00fcn\u00fclmesini talep etmi\u015ftir. Fikri m\u00fclkiyet haklar\u0131 da, yapay zekalar ve robotlar i\u00e7in ihtiya\u00e7 duyulan yasal stat\u00fcn\u00fcn bir par\u00e7as\u0131 olabilir. Kaynaklar ve \u0130leri Okuma:", "tags": ["bilgisayar bilimleri", "hukuk", "yapay zeka"]},
{"source": "bilimfili.com", "url": "https://bilimfili.com/farkli-biyomurekkep-karisimlari-ile-buyuyen-organlar/", "category": "teknoloji", "date": "28 Aral\u0131k 2017", "title": "Farkl\u0131 Biyom\u00fcrekkep Kar\u0131\u015f\u0131mlar\u0131 ile B\u00fcy\u00fct\u00fclen Organlar", "content": "Yaz\u0131c\u0131dan \u00e7\u0131km\u0131\u015f protez insan v\u00fccudu par\u00e7alar\u0131 bilim kurgu gibi gelebilir; ancak bu teknoloji h\u0131zl\u0131 bir \u015fekilde rejeneratif (onar\u0131c\u0131) t\u0131bba \u00e7ok fazla katk\u0131s\u0131 olma potansiyeli olan bir ger\u00e7eklik haline gelmekte. Herhangi bir ger\u00e7ek uygulamadan \u00f6nce, biyobask\u0131 veya biyoyazd\u0131rma (biyo\u00e7\u0131kt\u0131) i\u015flemlerinde hala bir\u00e7ok sorunla kar\u015f\u0131la\u015f\u0131lmaktad\u0131r. Biyolojik m\u00fcrekkebi (bio-ink) i\u015fleyerek kendi \u00fczerine yap\u0131\u015fmas\u0131n\u0131 sa\u011flamak ve bas\u0131lan jel yap\u0131s\u0131n\u0131 tutmak \u00f6zellikle m\u00fcrekkep p\u00fcsk\u00fcrtmeli bas\u0131mda olduk\u00e7a zor bir i\u015f. G\u00fcn\u00fcm\u00fczde biyolojik m\u00fcrekkep damlalar\u0131n\u0131n birbirine yap\u0131\u015fmas\u0131n\u0131 sa\u011flamak i\u00e7in yaln\u0131zca birka\u00e7 y\u00f6ntem mevcut ve bunlar da her h\u00fccre tipinde i\u015fe yaram\u0131yor. Bu sebeple yeni alternatif yakla\u015f\u0131mlara ihtiyac\u0131 do\u011furuyor. Osaka \u00dcniversitesi ara\u015ft\u0131rmac\u0131lar\u0131, daha \u00f6nceki ara\u015ft\u0131rmalar\u0131n\u0131 bir ad\u0131m \u00f6teye ta\u015f\u0131yarak, biyolojik m\u00fcrekkep damlalar\u0131n\u0131 birbirine yap\u0131\u015ft\u0131ran, enzimle \u00e7al\u0131\u015fan bir yakla\u015f\u0131m geli\u015ftirdiler. Bu yakla\u015f\u0131m, kompleks biyolojik yap\u0131lar\u0131n \u00fcretilebilmesini sa\u011fl\u0131yor. \u00c7al\u0131\u015fman\u0131n sonu\u00e7lar\u0131, Macromolecular Rapid Communications\u2019ta yay\u0131mland\u0131. \u00c7al\u0131\u015fman\u0131n ba\u015f yazar\u0131 Shinji Sakai, her doku yap\u0131s\u0131 bas\u0131m\u0131n\u0131n kompleks bir s\u00fcre\u00e7 oldu\u011funu belirtiyor. Biyolojik m\u00fcrekkebin yeterince d\u00fc\u015f\u00fck viskoziteye (akmazl\u0131k) sahip olmas\u0131 ancak bas\u0131m ba\u015flad\u0131\u011f\u0131nda h\u0131zl\u0131ca olduk\u00e7a viskoz (akmaz) jel benzeri yap\u0131 olu\u015fturmas\u0131 gerekiyor. \u00c7al\u0131\u015fma ekibinin buldu\u011fu yeni y\u00f6ntem, sodyum aljinattan (yo\u011funla\u015ft\u0131r\u0131c\u0131 madde) ka\u00e7\u0131narak bu gereklilikleri kar\u015f\u0131layabiliyor. Kulland\u0131klar\u0131 polimer ise belirli ama\u00e7lar i\u00e7in iskele malzemelerin uygun hale getirilmesi i\u00e7in m\u00fckemmel potansiyel vadediyor. G\u00fcn\u00fcm\u00fczde, sodyum aljinat m\u00fcrekkep p\u00fcsk\u00fcrtmeli biyolojik bas\u0131mda kullan\u0131lan en temel jelle\u015ftirici; ancak baz\u0131 h\u00fccre tipleriyle uyumluluk sorunlar\u0131 var. Ara\u015ft\u0131rmac\u0131lar\u0131n yeni yakla\u015f\u0131m\u0131 Horseradish Peroxidase (Yaban Turpu Peroksidaz) enzimi arac\u0131l\u0131\u011f\u0131yla sa\u011flanan hidrojelasyon s\u00fcrecine dayanmaktad\u0131r. Bu enzim, oksidant hidrojen peroksit varl\u0131\u011f\u0131nda eklenen polimerin fenil gruplar\u0131 aras\u0131nda \u00e7apraz ba\u011flar kurabilir. Hidrojen peroksit kendili\u011finden h\u00fccrelere zarar verebilir; ancak ara\u015ft\u0131rmac\u0131lar taraf\u0131ndan h\u00fccrelerin ve hidrojen peroksidin ayr\u0131 damlalar i\u00e7erisinde dikkatlice ta\u015f\u0131nmas\u0131n\u0131 sa\u011flayacak ayarlamalar yap\u0131lm\u0131\u015f. B\u00f6ylelikle, birbirleriyle temasa ge\u00e7meleri engellenerek h\u00fccrelerin canl\u0131 kalmalar\u0131 sa\u011flanm\u0131\u015ft\u0131r. Telif: Osaka \u00dcniversitesi Bu \u015fekilde haz\u0131rlanan biyolojik jel testlerinin i\u00e7erisinde h\u00fccrelerin % 90\u2019\u0131ndan fazlas\u0131 ya\u015fayabilmi\u015ftir. Farkl\u0131 h\u00fccre tiplerinden bir\u00e7ok kompleks test yap\u0131s\u0131 geli\u015ftirilebilir. Uyar\u0131lm\u0131\u015f pluripotent k\u00f6k h\u00fccre teknolojilerindeki geli\u015fmeler, k\u00f6k h\u00fccrelerin \u00e7ok farkl\u0131 yollar izleyerek farkl\u0131la\u015fmas\u0131 i\u00e7in uyar\u0131labilmesini m\u00fcmk\u00fcn k\u0131lm\u0131\u015ft\u0131r. Bu yeni yakla\u015f\u0131m olduk\u00e7a \u00e7ok y\u00f6nl\u00fc ve bu ama\u00e7 \u00fczerine \u00e7al\u0131\u015fan b\u00fct\u00fcn gruplara yard\u0131mc\u0131 olabilecek nitelikte.", "tags": ["organ nakli", "protez", "sentetik biyoloji"]},
{"source": "bilimfili.com", "url": "https://bilimfili.com/teknoloji-caginda-kiskanclik-ve-kiskancligin-evrimi/", "category": "teknoloji", "date": "12 \u015eubat 2018", "title": "Teknoloji \u00c7a\u011f\u0131nda K\u0131skan\u00e7l\u0131k ve K\u0131skan\u00e7l\u0131\u011f\u0131n Evrimi", "content": "2020 y\u0131l\u0131na kadar, 2.95 milyar ki\u015finin sosyal a\u011flar\u0131 kullanaca\u011f\u0131 \u00f6ng\u00f6r\u00fcl\u00fcyor. Ancak Facebook, Twitter ya da Instagram gibi ara\u00e7lar arkada\u015flarla payla\u015f\u0131mda bulunma kavramlar\u0131 etraf\u0131nda \u015fekillenirken ayn\u0131 zamanda insanlar\u0131n partnerlerini aldatt\u0131klar\u0131 ya da \u201cizledikleri\u201d birer platform konumuna gelmi\u015f durumda. K\u0131skan\u00e7l\u0131\u011f\u0131n sosyal medya hesaplar\u0131n\u0131 da kapsamas\u0131 durumu o kadar yayg\u0131n ki, art\u0131k \u015f\u00fcphelenen ki\u015filer partnerlerinin aldat\u0131p aldatmad\u0131\u011f\u0131n\u0131 \u00f6\u011frenebilmek i\u00e7in sosyal medya hesaplar\u0131n\u0131 kontrol ediyor. Aldatan ya da aldat\u0131lan 2400 \u0130ngiliz yeti\u015fkini kapsayan bir \u00e7al\u0131\u015fman\u0131n bulgular\u0131na g\u00f6re de, aldatma vakalar\u0131n\u0131n %23\u2019\u00fcn\u00fc Facebook \u00fczerinden belirlemek m\u00fcmk\u00fcn. \u0130nternet tabanl\u0131 sosyal medyan\u0131n hayat\u0131m\u0131zdaki yeri g\u00f6rece yeni olsa da, aldatma ya da k\u0131skan\u00e7l\u0131\u011f\u0131n kadim bir olgu oldu\u011funu s\u00f6yleyebiliriz. Bir bireyin ki\u015fisel mesajlar\u0131n\u0131n ya da sosyal medya hesaplar\u0131n\u0131n kontrol edilmesinin, ki\u015fi aldatan konumunda olsa dahi, gizlili\u011fin ihlali oldu\u011fu a\u015fikar. Ancak, yap\u0131lan \u00e7al\u0131\u015fmalarda elde edilen istatistikler k\u0131skan\u00e7l\u0131\u011f\u0131n insan davran\u0131\u015f\u0131 \u00fczerindeki g\u00fc\u00e7l\u00fc etkisini g\u00f6zler \u00f6n\u00fcne seriyor. K\u0131skan\u00e7l\u0131\u011f\u0131n ili\u015fkiler \u00f6zelinde ciddi problemlere yol a\u00e7abildi\u011fini biliyoruz. K\u0131skan\u00e7l\u0131k dolay\u0131s\u0131yla i\u015flenen kad\u0131n cinayetleri d\u00fc\u015f\u00fcn\u00fcld\u00fc\u011f\u00fcnde, bu duygunun ne derece \u00f6ld\u00fcr\u00fcc\u00fc sonu\u00e7lar\u0131 olabildi\u011fini \u00f6zellikle \u00fclkemizde s\u0131kl\u0131kla tecr\u00fcbe ediyoruz. Peki k\u0131skan\u00e7l\u0131\u011f\u0131n insan psikolojisindeki yeri nedir? Psikoloji profes\u00f6r\u00fc David Buss\u2019\u0131n \u00f6nermesine g\u00f6re, k\u0131skan\u00e7l\u0131k, ili\u015fki sonland\u0131rmaya kar\u015f\u0131 korunmaya yard\u0131mc\u0131 olmak i\u00e7in geli\u015ftirilen \u00e7ok \u00f6nemli bir duygu. Evrimsel a\u00e7\u0131dan yakla\u015f\u0131ld\u0131\u011f\u0131nda ise k\u0131skan\u00e7l\u0131k, cinsel korumay\u0131 garanti alt\u0131na alma davran\u0131\u015f\u0131n\u0131 ya da g\u0131da gibi hayati gereksinimlerin kayb\u0131na kar\u015f\u0131 ve avc\u0131lara kar\u015f\u0131 neslini koruma davran\u0131\u015f\u0131n\u0131 motive ediyor. Bu durumun evrimsel ge\u00e7mi\u015fimizde \u00e7ocuklar\u0131n hayatta kalmas\u0131 i\u00e7in kritik \u00f6nko\u015fullar oldu\u011fu de\u011ferlendirmesi yap\u0131labilir. Bu teoriye g\u00f6re, cinsel tekelli\u011fi kaybetmek, e\u015fin cinsel sadakatsizli\u011fi neticesinde ba\u015fka bir erke\u011fin \u00e7ocu\u011funu yeti\u015ftirebilecek olma ihtimali ile erkekler a\u00e7\u0131s\u0131ndan daha maliyetli bir durum. Dolay\u0131s\u0131yla, erkeklerdeki cinsel k\u0131skan\u00e7l\u0131k kad\u0131nlara k\u0131yasla daha fazla olacak \u015fekilde evrimle\u015fmi\u015ftir. Buna kar\u015f\u0131n, ya\u015famsal kaynaklar\u0131n g\u00fcvence alt\u0131na al\u0131nmas\u0131n\u0131n kad\u0131nlar\u0131n yavrular\u0131n\u0131n hayatta kalmas\u0131n\u0131 sa\u011flamas\u0131 a\u00e7\u0131s\u0131ndan daha \u00f6nemli olabilece\u011fi de teoride \u00f6ne s\u00fcr\u00fcl\u00fcyor. Kad\u0131n a\u00e7\u0131s\u0131ndan konuya yakla\u015f\u0131ld\u0131\u011f\u0131nda partnerinin ba\u015fka bir kad\u0131na olan duygusal ili\u015fkisi, ka\u00e7\u0131n\u0131lmaz olarak kaynaklar\u0131n kendisinden rakibine aktar\u0131lmas\u0131 anlam\u0131na geliyor. Dolay\u0131s\u0131yla kad\u0131nlar, partnerlerinin duygusal ili\u015fkilerini k\u0131skanacak \u015fekilde evrimle\u015fmi\u015ftir. 1992 y\u0131l\u0131nda Buss ve \u00e7al\u0131\u015fma arkada\u015flar\u0131n\u0131n, birisi cinsel aldatmay\u0131 di\u011feri ise duygusal aldatmay\u0131 temsil eden iki senaryo \u00fczerinden ger\u00e7ekle\u015ftirdi\u011fi k\u0131skan\u00e7l\u0131k \u00e7al\u0131\u015fmas\u0131n\u0131n bulgular\u0131 da buna i\u015faret ediyor. Ara\u015ft\u0131rman\u0131n bulgular\u0131na g\u00f6re, erkekler \u00e7o\u011funlukla cinsel aldatmay\u0131 daha rahats\u0131z edici bulurken (erkeklerde %60, kad\u0131nlarda %40) kad\u0131nlar\u0131n \u00e7o\u011fu duygusal aldatmay\u0131 daha rahats\u0131z edici buluyor (kad\u0131nlarda %83, erkeklerde %17). Cinsel veya duygusal aldatmay\u0131 g\u00f6steren varsay\u0131msal senaryolara kar\u015f\u0131 fizyolojik uyar\u0131lma seviyeleri \u00f6l\u00e7\u00fcld\u00fc\u011f\u00fcnde de, cinsiyete dayal\u0131 tepkilerde benzer farkl\u0131l\u0131klar oldu\u011fu g\u00f6r\u00fcl\u00fcyor. Farkl\u0131 k\u00fclt\u00fcrlerden kat\u0131l\u0131mc\u0131lar ve farkl\u0131 y\u00f6ntemler kullanan daha sonraki ara\u015ft\u0131rmalarla da, ili\u015fki k\u0131skan\u00e7l\u0131\u011f\u0131ndaki bu cinsiyet farkl\u0131l\u0131klar\u0131 do\u011fruland\u0131. Peki, antik k\u0131skan\u00e7l\u0131k duygumuzu teknoloji \u00e7a\u011f\u0131 i\u00e7erisinde nas\u0131l bir yere konumland\u0131rabiliriz? Bu alanda yap\u0131lan \u00e7al\u0131\u015fmalar\u0131n bulgular\u0131na g\u00f6re, erkekler partnerlerinin sosyal medya hesaplar\u0131n\u0131 incelerken cinsel aldatman\u0131n bulgular\u0131n\u0131 ararken, kad\u0131nlar duygusal aldatman\u0131n bulgular\u0131na ula\u015fmaya \u00e7al\u0131\u015f\u0131yor. Yani, k\u0131skan\u00e7l\u0131ktaki cinsiyet farkl\u0131l\u0131klar\u0131 teknoloji kullan\u0131m\u0131 i\u00e7erisinde de de\u011fi\u015fmiyor gibi g\u00f6r\u00fcn\u00fcyor. Teknoloji ile bir ba\u015fkas\u0131n\u0131n ya\u015fam\u0131na e\u015fi benzeri g\u00f6r\u00fclmemi\u015f bir eri\u015fim sa\u011fland\u0131\u011f\u0131 i\u00e7in, ili\u015fkilerin k\u00f6kl\u00fc bir \u015fekilde de\u011fi\u015fti\u011fi \u00f6nermesinde bulunan bilim insanlar\u0131 mevcut; ancak k\u0131skan\u00e7l\u0131\u011f\u0131 nas\u0131l hissetti\u011fimiz konusunda da ayn\u0131 de\u011fi\u015fim ge\u00e7erli mi? Bunu ke\u015ffetmek i\u00e7in, Cardiff Metropolitan University\u2019den Michael Dunn sosyal medya mesajlar\u0131n\u0131 i\u00e7eren bir \u00e7al\u0131\u015fma ger\u00e7ekle\u015ftirdi. \u0130lgili mesajlar, cinsel ya da duygusal aldat\u0131lma oldu\u011funu kesin bir \u015fekilde ortaya koyacak \u015fekilde haz\u0131rlanm\u0131\u015ft\u0131. Kat\u0131l\u0131mc\u0131lardan da bu mesajlar\u0131 okuduklar\u0131nda ne derece s\u0131k\u0131nt\u0131da hissedebileceklerini hayal etmeleri istendi. Elde edilen bulgular \u00fczerinden 2015\u2019te yay\u0131mlanan ilk \u00e7al\u0131\u015fmada, g\u00f6rsel dikkatin Facebook mesajlar\u0131nda nereye ve ne kadar s\u00fcreyle odaklanm\u0131\u015f oldu\u011funu belirlemek i\u00e7in g\u00f6z izleme arac\u0131 kullan\u0131ld\u0131. Ara\u015ft\u0131rmaya dahil edilen erkek kat\u0131l\u0131mc\u0131lar genellikle mesajlarda cinsel aldatman\u0131n izlerini aramaya meyilliyken, kad\u0131n kat\u0131l\u0131mc\u0131lar duygusal aldatmay\u0131 ortaya \u00e7\u0131karan mesajlara daha fazla dikkat etti. Daha sonraki \u00e7al\u0131\u015fmada ise, k\u0131skan\u00e7l\u0131\u011f\u0131n Facebook\u2019a k\u0131yasla daha fazla ortaya \u00e7\u0131kt\u0131\u011f\u0131 yap\u0131lan ara\u015ft\u0131rmalarla belirlenmi\u015f olan Snapchat mesajlar\u0131 kullan\u0131ld\u0131. Geleneksel cinsiyet farkl\u0131l\u0131\u011f\u0131na i\u015faret eden bulgular\u0131n yan\u0131 s\u0131ra ara\u015ft\u0131rmada ilgin\u00e7 veriler de elde edildi. Ara\u015ft\u0131rman\u0131n sonu\u00e7lar\u0131na g\u00f6re, kad\u0131n kat\u0131l\u0131mc\u0131lar partnerlerinin att\u0131\u011f\u0131 mesajlara k\u0131yasla partnerlerine ba\u015fka kad\u0131nlardan gelen mesajlardan daha \u00e7ok rahats\u0131z oldular. Bu veri, 2008 y\u0131l\u0131nda yap\u0131lan ve Evolution and Human Behavior dergisinde yay\u0131mlanan \u00e7al\u0131\u015fmay\u0131 da do\u011frular nitelikte. 2008 y\u0131l\u0131ndaki \u00e7al\u0131\u015fmada, kad\u0131nlar\u0131n orant\u0131s\u0131z ve gerek\u00e7esiz bir \u015fekilde aldatmaya daha meyilli oldu\u011fu alg\u0131s\u0131n\u0131n varl\u0131\u011f\u0131na dikkat \u00e7ekiliyordu. Frans\u0131z ele\u015ftirmen John Baptiste Alphonse Karr\u2019\u0131n deyimiyle \u201cBaz\u0131 \u015feyler daha da \u00e7ok de\u011fi\u015ftik\u00e7e, daha da \u00e7ok ayn\u0131 kal\u0131r \u201c. Yani, d\u00fczensiz de\u011fi\u015fiklikler derindeki ger\u00e7ekli\u011fi de\u011fi\u015ftirmez, daha da \u00e7ok g\u00fc\u00e7lendirir. Bu durumun kesinlikle k\u0131skan\u00e7l\u0131k i\u00e7in ge\u00e7erli oldu\u011funu s\u00f6yleyebiliriz. Her ne kadar teknoloji ile beraber ili\u015fkilerin \u015fekli k\u0131smen de\u011fi\u015fse de, evrimsel s\u00fcre\u00e7te geli\u015fen k\u0131skan\u00e7l\u0131\u011f\u0131n temelinde ayn\u0131 kald\u0131\u011f\u0131 \u00e7\u0131kar\u0131m\u0131n\u0131 yapabiliriz.", "tags": ["d\u00fc\u015f\u00fcnceler", "duygular", "insan davran\u0131\u015flar\u0131 (davran\u0131\u015f bilimleri)", "romantik ili\u015fki", "sosyal medya"]},
{"source": "bilimfili.com", "url": "https://bilimfili.com/bitkilerde-su-kullanim-seviyesini-olcen-giyilebilir-sensor-tasarlandi/", "category": "teknoloji", "date": "25 Ocak 2018", "title": "Bitkilerin Su Kullan\u0131m D\u00fczeyini \u00d6l\u00e7en \u201cYap\u0131\u015ft\u0131r\u0131labilir Sens\u00f6r\u201d Tasarland\u0131", "content": "Iowa Eyalet \u00dcniversitesi\u2019nden bitkibilimci (botanik\u00e7i) Patrick Schnable ve \u00e7al\u0131\u015fma arkada\u015flar\u0131 taraf\u0131ndan d\u00fc\u015f\u00fck maliyetli, kolay \u00fcretilebilir ve bant \u015feklinde yap\u0131\u015ft\u0131r\u0131labilen grafen tabanl\u0131 bir biyosens\u00f6r \u00fcretildi. Yeni biyosens\u00f6r bitkilere tutturulabilecek ve sa\u011flayaca\u011f\u0131 bilgiler sayesinde, \u00e7ift\u00e7iler ve ara\u015ft\u0131rmac\u0131lar\u0131n yeni veriler elde etme olana\u011f\u0131 olacak. \u0130ki t\u00fcr m\u0131s\u0131r bitkisinin, suyu, k\u00f6klerinden en alttaki yapraklar\u0131na ve en \u00fcstteki yapraklar\u0131na ne kadar s\u00fcrede ta\u015f\u0131d\u0131klar\u0131n\u0131 \u00f6l\u00e7t\u00fcklerini belirten\u00a0Schnable,\u00a0\u201cBu ara\u00e7 sayesinde, suyu daha verimli kullanan bitkileri saptay\u0131p, onlar\u0131 yeti\u015ftirebiliriz,\u201d diyor. Ara\u015ft\u0131rmac\u0131lar\u0131n \u201cbitki d\u00f6vmesi\u201d (\u0130ng. plant tattoo) ad\u0131n\u0131 verdikleri yeni sens\u00f6r, bitkiye yap\u0131\u015ft\u0131r\u0131labilen grafen tabanl\u0131 k\u00fc\u00e7\u00fck bir ara\u00e7 olup, s\u00f6z konusu su \u00f6l\u00e7\u00fcmlerini m\u00fcmk\u00fcn k\u0131l\u0131yor. Grafen, karbon atomlar\u0131n\u0131n bal pete\u011fi g\u00f6r\u00fcn\u00fcm\u00fcnde bir kristal yap\u0131 olu\u015fturacak \u015fekilde sentezlendi\u011fi, atom kal\u0131nl\u0131\u011f\u0131nda bir malzeme. Y\u00fcksek derecede elektrik ve \u0131s\u0131 iletkenli\u011finin yan\u0131 s\u0131ra, kuvvetli ve kararl\u0131 bir yap\u0131s\u0131 bulunuyor. Bu \u00e7al\u0131\u015fmadaki \u201cbant \u00fczeri grafen\u201d teknolojisi, el hareketlerini \u00f6l\u00e7ebilen \u201cak\u0131ll\u0131 eldiven\u201d yap\u0131m\u0131 da dahil, bir\u00e7ok giyilebilir bas\u0131n\u00e7 ve gerilme sens\u00f6r\u00fc \u00fcretmek i\u00e7in de kullan\u0131lm\u0131\u015ft\u0131. Patrick Schnable, Liang Dong, Seval \u00d6ren ve Halil Ceylan\u2019dan olu\u015fan ekip, Aral\u0131k 2017\u2019de Advanced Materials Technologies dergisinde bir makale yay\u0131mlad\u0131 ve \u00e7e\u015fitli sens\u00f6rler ile esnek sens\u00f6r \u00fcretmede kullan\u0131labilecek \u201cgrafen temelli nano-malzeme \u00f6r\u00fcnt\u00fcleme ve aktarma i\u00e7in basit ve \u00e7ok y\u00f6nl\u00fc y\u00f6ntem\u201dlerini tan\u0131mlad\u0131. Makalenin ba\u015fyazar\u0131 olan ve teknolojinin geli\u015ftiricisi olan\u00a0Dong, \u201cUcuz ama yine de y\u00fcksek performans g\u00f6steren sens\u00f6rler yapmaya \u00e7al\u0131\u015f\u0131yoruz,\u201d diyor. Bu ama\u00e7lar\u0131n\u0131 ger\u00e7ekle\u015ftirmek i\u00e7in ara\u015ft\u0131rmac\u0131lar, bir bant \u00fczerinde kar\u0131\u015f\u0131k grafen desenleri olu\u015fturan bir y\u00f6ntem tasarlad\u0131lar. Bunun ilk basama\u011f\u0131 olarak, kal\u0131plama ya da 3-D bask\u0131 y\u00f6ntemi kullanarak polimer blo\u011fun y\u00fczeyinde girintili desenler olu\u015fturdular. Daha sonra bu oyuk desenleri, s\u0131v\u0131 bir grafen \u00e7\u00f6zeltisi ile doldurdular. Fazla gelen grafeni bant yard\u0131m\u0131yla temizlediler. Daha sonra, ba\u015fka bir bant rulosu alarak, bloktan grafen desenleri toplad\u0131lar ve b\u00f6ylece \u201cbant \u00fczeri sens\u00f6r\u201d elde etmi\u015f oldular. Bu y\u00f6ntem ile metrenin 5 milyonda biri geni\u015fli\u011finde keskin desenler olu\u015fturulabiliyor; bu da yakla\u015f\u0131k olarak sa\u00e7 teli \u00e7ap\u0131n\u0131n yirmide birine denk geliyor. Dong, bu denli k\u00fc\u00e7\u00fck desenler yapman\u0131n, sens\u00f6rlerin duyarl\u0131l\u0131\u011f\u0131n\u0131 art\u0131rd\u0131\u011f\u0131n\u0131 belirtiyor.\u00a0\u201c\u00dcretim s\u00fcreci olduk\u00e7a basit,\u201d diyor Dong. \u201cBu sens\u00f6rleri \u00fcretmek i\u00e7in sadece bant kullan\u0131yorsunuz. Maliyeti 1$\u2019dan bile daha az.\u201d Bitkiler ile ilgili \u00e7al\u0131\u015fmalarda, sens\u00f6rler, su buhar\u0131na kar\u015f\u0131 \u00e7ok duyarl\u0131 bir malzeme olan grafen oksit ile yap\u0131l\u0131yor. Su buhar\u0131n\u0131n varl\u0131\u011f\u0131, malzemenin iletkenli\u011fini de\u011fi\u015ftiriyor ve bu da say\u0131ya d\u00f6k\u00fclerek, bir yapraktaki buharla\u015fman\u0131n y\u00fcksek do\u011frulukla hesaplanmas\u0131 m\u00fcmk\u00fcn oluyor.\u00a0Bitki sens\u00f6rlerinin, laboratuvarda ve deneme ama\u00e7l\u0131 arazi deneylerinde ba\u015far\u0131yla s\u0131nand\u0131\u011f\u0131n\u0131 ekliyor Dong. ABD Tar\u0131m Bakanl\u0131\u011f\u0131 Tar\u0131m ve G\u0131da Ara\u015ft\u0131rma Fonu, m\u0131s\u0131r bitkilerinde su ta\u015f\u0131n\u0131m\u0131n\u0131n saptanmas\u0131 konusunda daha fazla saha ara\u015ft\u0131rmas\u0131n\u0131 destekliyor ve bunun i\u00e7in \u00fc\u00e7 y\u0131ll\u0131k yeni bir 472.363$\u2019l\u0131k hibe ay\u0131rd\u0131. Projenin liderli\u011finde\u00a0Michael Castellano bulunurken, Dong ile Schnable ekipte yer alacak. Ayr\u0131ca Iowa Eyalet \u00dcniversitesi Ara\u015ft\u0131rma Vakf\u0131, s\u00f6z konusu sens\u00f6r teknolojisi i\u00e7in patent ba\u015fvurusunda bulundu. \u00dcretilen bu sens\u00f6r teknolojisi, Dong ile Schnable\u2019in de aralar\u0131nda bulundu\u011fu bir kadro taraf\u0131ndan kurulan EnGeniousAg \u015firketi taraf\u0131ndan da ticarile\u015ftirilecek. \u201c\u015eu ana kadar s\u0131nad\u0131\u011f\u0131m\u0131z bant temelli sens\u00f6rlerin en heyecan verici uygulamas\u0131, bitki sens\u00f6r\u00fc oldu. Bitkiler i\u00e7in giyilebilir sens\u00f6r teknolojisi yepyeni bir kavram. Bu bitki sens\u00f6rleri \u00f6ylesine k\u00fc\u00e7\u00fck ki, bitkilerdeki buharla\u015fmay\u0131 alg\u0131layabiliyor ama bitki b\u00fcy\u00fcmesini ve \u00fcr\u00fcn verimini etkilemiyor,\u201d diyor Dong. Sens\u00f6rlerin yapabildikleri bu kadarla da kalm\u0131yor. Nanoteknolojinin geli\u015fmesi ile birlikte \u00fcretilen malzemelerin boyutlar\u0131n\u0131n k\u00fc\u00e7\u00fclmesi ve \u00fcretim maliyetlerinin d\u00fc\u015fmesi ile birlikte sens\u00f6rlerin geli\u015fimi de h\u0131z kazand\u0131. Bu teknoloji, \u00e7ok \u00e7e\u015fitli uygulamalar i\u00e7in yeni kap\u0131lar a\u00e7abilir. Yay\u0131mlad\u0131klar\u0131 makalede ara\u015ft\u0131rmac\u0131lar sens\u00f6rlerin biyomedikal te\u015fhislerde, bitki hastal\u0131klar\u0131n\u0131n \u00f6n tan\u0131s\u0131nda, toprakta pestisit ve \u00e7e\u015fitli kirleticilerin tespitinde ve hatta binalar\u0131n yap\u0131sal b\u00fct\u00fcnl\u00fcklerinin devaml\u0131l\u0131\u011f\u0131n\u0131n \u00f6l\u00e7\u00fclmesinde kullan\u0131labilece\u011fini s\u00f6yl\u00fcyor.", "tags": ["bitkiler (botanik)", "giyilebilir teknoloji", "grafen", "malzeme bilimi"]},
{"source": "bilimfili.com", "url": "https://bilimfili.com/ortamdaki-sicaklik-calkalanmalarindan-enerji-ureten-cihaz-gelistirildi/", "category": "teknoloji", "date": "11 Mart 2018", "title": "Ortamdaki S\u0131cakl\u0131k \u00c7alkalanmalar\u0131ndan Enerji \u00dcreten Cihaz Geli\u015ftirildi", "content": "\u0130ki taraf\u0131 aras\u0131nda s\u0131cakl\u0131k fark\u0131 oldu\u011funda g\u00fc\u00e7 \u00fcretebilen termoelektrik cihazlar hakk\u0131ndaki ara\u015ft\u0131rmalar son y\u0131llarda olduk\u00e7a artt\u0131. Konu \u00fczerinde \u00e7al\u0131\u015fan ekiplerden biri olan MIT bilimcileri, bir s\u00fcre \u00f6nce s\u0131cakl\u0131k \u00e7alkalanmalar\u0131n\u0131 elektriksel g\u00fcce d\u00f6n\u00fc\u015ft\u00fcrmenin yepyeni bir yolunu buldu. \u00c7al\u0131\u015fman\u0131n ayr\u0131nt\u0131lar\u0131, Nature Communications adl\u0131 dergide yay\u0131mlanan bir makale ile payla\u015f\u0131ld\u0131. Yeni sistem, ayn\u0131 anda iki farkl\u0131 s\u0131cakl\u0131k girdisi gerektirmek yerine, gece-g\u00fcnd\u00fcz d\u00f6ng\u00fcs\u00fc s\u0131ras\u0131nda ortam s\u0131cakl\u0131\u011f\u0131nda olu\u015fan de\u011fi\u015fimlerden yararlan\u0131yor. \u201cIs\u0131l yank\u0131lay\u0131c\u0131\u201d (\u0130ng. thermal resonator) ad\u0131 verilen bu sistem, uzaktan alg\u0131lama sistemlerinin, pil vb. gibi ba\u015fka g\u00fc\u00e7 kaynaklar\u0131na gerek b\u0131rakmadan, y\u0131llar boyu kesintisiz \u015fekilde i\u015flemesini sa\u011flayabilir.\u00a0Ekipten Michael Strano, \u201c\u0130lk \u0131s\u0131l yank\u0131lay\u0131c\u0131y\u0131 yapm\u0131\u015f olduk. \u00d6yle bir \u015fey ki, masan\u0131n \u00fcst\u00fcnde durup, g\u00f6r\u00fcn\u00fc\u015fte hi\u00e7likten enerji \u00fcretiyor. Biz her an i\u00e7in bir s\u00fcr\u00fc farkl\u0131 frekansta s\u0131cakl\u0131k \u00e7alkalanmalar\u0131 ile \u00e7evriliyiz. Bunlar kullan\u0131lmayan enerji kaynaklar\u0131,\u201d \u015feklinde a\u00e7\u0131kl\u0131yor. Yeni sistemin \u00fcretti\u011fi g\u00fc\u00e7 d\u00fczeyleri \u015fimdilik olduk\u00e7a d\u00fc\u015f\u00fck olmakla birlikte, \u0131s\u0131l yank\u0131lay\u0131c\u0131n\u0131n iyi yan\u0131, do\u011frudan g\u00fcne\u015f \u0131\u015f\u0131\u011f\u0131na gereksinim duymamas\u0131. Enerjiyi ortam s\u0131cakl\u0131\u011f\u0131ndaki de\u011fi\u015fimlerden \u00fcretiyor; g\u00f6lgede bile. Bu da onun k\u0131sa s\u00fcreli bulutlanmadan, r\u00fczgar ko\u015fullar\u0131ndan veya di\u011fer \u00e7evresel ko\u015fullardan etkilenmeyece\u011fi anlam\u0131na geliyor. Uygun olan her yere yerle\u015ftirilebilir; bir g\u00fcne\u015f panelinin alt\u0131na bile konabilir ve b\u00f6ylece g\u00fcne\u015f panelinin at\u0131k \u0131s\u0131s\u0131n\u0131 \u00e7ekerek, verimlili\u011fi art\u0131rabilir. Is\u0131l yank\u0131lay\u0131c\u0131n\u0131n ayr\u0131ca ayn\u0131 boyutlardaki ticari piroelektrikS\u0131cakl\u0131k \u00e7alkalanmalar\u0131n\u0131 elektri\u011fe d\u00f6n\u00fc\u015ft\u00fcrmek i\u00e7in h\u00e2lihaz\u0131rda varolan bir y\u00f6ntem.piroelektrik\u00a0\u00a0malzemeden daha y\u00fcksek performans g\u00f6sterdi\u011fi de ortaya konmu\u015f bulunuyor. Ara\u015ft\u0131rmac\u0131lar, s\u0131cakl\u0131k \u00e7evrimlerinden g\u00fc\u00e7 \u00fcretmek i\u00e7in \u201c\u0131s\u0131l co\u015fkunluk\u201d (\u0130ng. thermal effusivity) ad\u0131 verilen ve az bilinen bir \u00f6zellik bak\u0131m\u0131ndan uygun olan bir malzemeye gerek oldu\u011funu anlad\u0131klar\u0131n\u0131 belirtiyorlar. Is\u0131l co\u015fkunluk, malzemenin ortamdan ne kadar kolay \u0131s\u0131 \u00e7ekebilece\u011fini veya salabilece\u011fini tan\u0131mlar. Is\u0131l iletim\u00a0 (\u0131s\u0131n\u0131n malzemede ne h\u0131zla yay\u0131labilece\u011fi, [\u0130ng. thermal conduction]) ve \u0131s\u0131l s\u0131\u011fa (malzemenin belli bir hacminde ne kadar \u0131s\u0131 depolanabilece\u011fi, [\u0130ng. thermal capacity]) \u00f6zelliklerinin birle\u015ftirilmesiyle \u0131s\u0131l co\u015fkunluk elde edilir. \u00c7o\u011fu malzemede e\u011fer bu \u00f6zelliklerden biri y\u00fcksekse, di\u011feri d\u00fc\u015f\u00fck olmaya e\u011filimlidir. \u00d6rne\u011fin serami\u011fin \u0131s\u0131l s\u0131\u011fas\u0131 y\u00fcksekken, \u0131s\u0131l iletimi d\u00fc\u015f\u00fckt\u00fcr. Is\u0131l yank\u0131lay\u0131c\u0131, paletin sa\u011f taraf\u0131ndaki (beyaz cihaz\u0131n arkas\u0131ndaki) siyah cihaz. Bunu a\u015fmak i\u00e7in ekip dikkatle haz\u0131rlanm\u0131\u015f bir malzeme kar\u0131\u015f\u0131m\u0131 kulland\u0131. Temel yap\u0131 bak\u0131r veya metalden yap\u0131lma bir metal k\u00f6p\u00fc\u011f\u00fc. Bu daha sonra bir grafen katman\u0131 ile kaplan\u0131yor ve b\u00f6ylece \u0131s\u0131l iletimi daha da y\u00fckseltiliyor. Ard\u0131ndan k\u00f6p\u00fck, faz-de\u011fi\u015fimli bir malzeme olan (belli bir uygulama i\u00e7in se\u00e7ilen belirli s\u0131cakl\u0131k aral\u0131klar\u0131nda kat\u0131 veya s\u0131v\u0131 olabilen) \u201coktadekan\u201d adl\u0131 bir t\u00fcr macunla birle\u015ftiriliyor. Faz-de\u011fi\u015fimli malzeme \u0131s\u0131y\u0131 depolarken, \u0131s\u0131y\u0131 elektrik ak\u0131m\u0131 olarak kullanma zaman\u0131 geldi\u011finde, grafen h\u0131zl\u0131 bir iletim sa\u011fl\u0131yor. S\u0131nama ama\u00e7l\u0131 olarak \u00fcretilen malzemenin ufak boyutlu bir \u00f6rne\u011fi g\u00f6sterdi ki, gece ile g\u00fcnd\u00fcz aras\u0131ndaki 10 santigrat derecelik bir farka yan\u0131t olarak, 350 milivolt potansiyel ve 1,3 miliwatt g\u00fc\u00e7 \u00fcretilebiliyor. Bu miktar, basit ve k\u00fc\u00e7\u00fck \u00e7evresel sens\u00f6rler ile ileti\u015fim sistemlerini \u00e7al\u0131\u015ft\u0131rmak i\u00e7in yeterli. K\u0131saca \u00f6zetlemek gerekirse, cihaz\u0131n bir taraf\u0131 \u0131s\u0131y\u0131 yakalay\u0131p, yava\u015f\u00e7a di\u011fer tarafa yay\u0131yor. Sistem denge durumuna ula\u015fmaya \u00e7abalarken, bir taraf s\u00fcrekli geri kal\u0131yor. \u0130ki taraf aras\u0131ndaki bu s\u00fcrekli farkl\u0131l\u0131ktan, geleneksel termoelektrik yoluyla yararlan\u0131l\u0131yor. \u00dc\u00e7 malzemenin bir araya getirilmesi (metal k\u00f6p\u00fck, grafen ve oktadekan), \u015fimdiye dek elde edilen en y\u00fcksek \u0131s\u0131l co\u015fkunluklu malzemeyi ortaya \u00e7\u0131kar\u0131yor.\u00a0ilk denemeler 24-saatlik gece-g\u00fcnd\u00fcz s\u0131cakl\u0131\u011f\u0131 \u00e7evrimine ba\u011fl\u0131 olarak yap\u0131lm\u0131\u015f ama asl\u0131nda her t\u00fcrl\u00fc s\u0131cakl\u0131k \u00e7evriminden bu y\u00f6ntemle g\u00fc\u00e7 elde edilebilir. \u00d6rne\u011fin buzdolab\u0131 motorlar\u0131 gibi dur-kalkl\u0131 motorlardan yay\u0131lan s\u0131cakl\u0131ktan da yararlan\u0131labilir.", "tags": ["enerji kaynaklar\u0131", "grafen", "makineler", "malzeme bilimi", "termodinamik"]},
{"source": "bilimfili.com", "url": "https://bilimfili.com/katilarda-isi-ve-ses-dalgalarinin-etkilesimi-makine-calistirabilir/", "category": "teknoloji", "date": "13 May\u0131s 2018", "title": "Kat\u0131larda Is\u0131 ve Ses Dalgalar\u0131n\u0131n Etkile\u015fimi Makine \u00c7al\u0131\u015ft\u0131rabilir", "content": "Bir kat\u0131, \u0131s\u0131 ve ses dalgalar\u0131n\u0131n etkile\u015fimleri i\u00e7in ortam g\u00f6revi g\u00f6rebilir; t\u0131pk\u0131 bir ak\u0131\u015fkan\u0131n, \u0131s\u0131l-yank\u0131sal\u00a0(\u0130ng. thermoacoustic) motorlarda ve buzdolab\u0131nda yapt\u0131\u011f\u0131 gibi. B\u00f6ylece daha uzun s\u00fcre \u00e7al\u0131\u015f\u0131r kalabilen s\u0131z\u0131nt\u0131s\u0131z makinelere olanak tan\u0131yabilir. S\u0131z\u0131nt\u0131l\u0131 sistemler, m\u00fchendislerin, s\u0131cakl\u0131k sal\u0131n\u0131mlar\u0131 ile ses dalgalar\u0131 aras\u0131ndaki kar\u015f\u0131l\u0131kl\u0131 etkile\u015fime dayanan \u0131s\u0131l-yank\u0131sal (termo-akustik) cihaz tasar\u0131mlar\u0131n\u0131 s\u0131n\u0131rlar. Purdue \u00dcniversitesi ve Notre Dame \u00dcniversitesi\u2019nden ara\u015ft\u0131rmac\u0131lar, \u0131s\u0131l-yank\u0131sall\u0131\u011f\u0131n ak\u0131\u015fkanlar\u0131n yan\u0131 s\u0131ra, kat\u0131larda da olabilece\u011fini kuramsal olarak\u00a0ilk kez g\u00f6sterdi. Ekip, elde ettikleri bulgular\u0131 Amerika Akustik Toplulu\u011fu\u2019nun 175. Toplant\u0131s\u0131\u2019nda sundu. \u201cHen\u00fcz emekleme \u00e7a\u011f\u0131nda olmas\u0131na ra\u011fmen, bu teknoloji \u00f6zellikle zorlay\u0131c\u0131 \u00e7evrelerde i\u015fe yarayabilir; \u00f6rne\u011fin g\u00fc\u00e7l\u00fc s\u0131cakl\u0131k de\u011fi\u015fikliklerinin bolca mevcut oldu\u011fu ve sistem hatalar\u0131n\u0131n t\u00fcm u\u00e7u\u015fu tehlikeye d\u00fc\u015f\u00fcrebilece\u011fi d\u0131\u015f uzayda,\u201d diyor Fabio Semperlotti. Is\u0131l-yank\u0131sall\u0131k, y\u00fczlerce y\u0131ld\u0131r s\u00fcren \u00e7al\u0131\u015fmalar dolay\u0131s\u0131yla, hem gaz hem de s\u0131v\u0131 ak\u0131\u015fkanlarda olduk\u00e7a iyi incelenmi\u015f bir g\u00f6r\u00fcng\u00fc oldu. \u201cBir oluk veya oyu\u011fa konmu\u015f ak\u0131\u015fkana \u0131s\u0131 uygulamak, ak\u0131\u015fkan\u0131n kendi i\u00e7inde yay\u0131lan ses dalgalar\u0131n\u0131n kendili\u011finden \u00fcretimine neden olur. Bu da \u015fark\u0131 s\u00f6yleyen borular da denilen \u0131s\u0131l-yank\u0131sal makineler ortaya \u00e7\u0131kar\u0131r,\u201d diyor Carlo Scalo. B\u00f6yle sistemler i\u00e7in ge\u00e7mi\u015fte ak\u0131\u015fkanlar kullan\u0131lm\u0131\u015f olmakla birlikte, ak\u0131\u015fkanlar\u0131 tutacak ve s\u0131z\u0131nt\u0131lar\u0131 \u00f6nleyecek bir \u015feyin yap\u0131land\u0131r\u0131laca\u011f\u0131 ek ad\u0131m biraz can s\u0131k\u0131c\u0131. Bu da ara\u015ft\u0131rmac\u0131lar\u0131 kat\u0131lar\u0131n kullan\u0131m\u0131 \u00fczerinde d\u00fc\u015f\u00fcnmeye itmi\u015f.\u00a0\u201cKat\u0131lar\u0131n \u00f6zellikleri \u00e7ok daha kontrol edilebilir \u00f6zellikler oluyor; bu da onlar\u0131 s\u00f6z konusu uygulamalar i\u00e7in ak\u0131\u015fkanlardan potansiyel olarak daha uygun yap\u0131yor. \u0130lk olarak bu g\u00f6r\u00fcng\u00fcn\u00fcn kat\u0131 ortamda var olabilece\u011fini kuramsal olarak do\u011frulamam\u0131z gerekiyordu,\u201d diyor ekipten Haitian Hao. Is\u0131l-yank\u0131sall\u0131k, at\u0131k \u0131s\u0131n\u0131n veya mekaniksel titre\u015fimlerin, kullan\u0131labilir enerji bi\u00e7imlerine d\u00f6n\u00fc\u015ft\u00fcr\u00fclmesine olanak sa\u011fl\u0131yor. Buzdolab\u0131 i\u00e7in ses dalgalar\u0131, s\u0131ca\u011f\u0131n ve so\u011fu\u011fun bir s\u0131cakl\u0131k gradyan\u0131n\u0131 \u00fcretiyor. Titre\u015fim hareketi, so\u011fuk alanlar\u0131 daha so\u011fuk ve s\u0131cak alanlar\u0131 daha so\u011fuk yap\u0131yor.\u00a0Motorlar ise tam tersi bir i\u015flem yap\u0131yor: \u00c7\u00f6p \u0131s\u0131 taraf\u0131ndan sa\u011flanan bir s\u0131cakl\u0131k gradyan\u0131, mekaniksel titre\u015fimlere yol a\u00e7\u0131yor. Kat\u0131 h\u00e2l \u0131s\u0131l-yank\u0131sall\u0131\u011f\u0131, ba\u015flang\u0131\u00e7ta olanakl\u0131 de\u011fil gibi g\u00f6r\u00fcn\u00fcyordu; \u00e7\u00fcnk\u00fc kat\u0131lar bir \u015fekilde ak\u0131\u015fkanlardan daha \u201ckararl\u0131\u201d idi ve mekaniksel enerjiyi daha kolay bir \u015fekilde israf etmeye e\u011filimlilerdi. Bu da \u0131s\u0131n\u0131n ses dalgalar\u0131 \u00fcretmesini g\u00fc\u00e7le\u015ftiriyordu.\u00a0Ara\u015ft\u0131rmac\u0131lar, ince bir metal \u00e7ubu\u011fun b\u00f6l\u00fcmlerine bir s\u0131cakl\u0131k gradyan\u0131 periyodik olarak uygulan\u0131rsa, \u00e7ubu\u011fun kendi kendine hareket eden mekaniksel titre\u015fimler sergileyebilece\u011fini g\u00f6steren kuramsal bir model geli\u015ftirdi. Bu, istenmeyen mekaniksel enerji israf\u0131n\u0131 dengeledi ve ak\u0131\u015fkanlarda oldu\u011fu gibi kat\u0131lar\u0131nda da so\u011fuduklar\u0131nda b\u00fcz\u00fcl\u00fcp, \u0131s\u0131t\u0131ld\u0131klar\u0131nda geni\u015flediklerini g\u00f6sterdi. E\u011fer kat\u0131 so\u011futuldu\u011funda az b\u00fcz\u00fcl\u00fcrse ve \u0131s\u0131t\u0131ld\u0131\u011f\u0131nda \u00e7ok geni\u015flerse, ortaya \u00e7\u0131kan hareket zamanla artar. Ayr\u0131ca kat\u0131lar \u00fczerinde y\u00fcksek \u0131s\u0131l-yank\u0131sal performans sa\u011flamalar\u0131 i\u00e7in gereken \u00f6zelliklere y\u00f6nelik de\u011fi\u015fiklikler de yap\u0131labilir. Ak\u0131\u015fkanlar da ise b\u00f6yle bir m\u00fchendislik yapmak m\u00fcmk\u00fcn olmaz.\u00a0Uzaydaki a\u015f\u0131r\u0131 s\u0131cakl\u0131k de\u011fi\u015fimleri, mekaniksel titre\u015fim \u00fcretmek i\u00e7in \u00e7ok uygundur ve bunlar daha sonra uzay arac\u0131nda elektriksel enerjiye d\u00f6n\u00fc\u015ft\u00fcr\u00fclebilir. \u201cBir kat\u0131 h\u00e2l cihaz\u0131, \u0131s\u0131 kayna\u011f\u0131 olarak g\u00fcne\u015fi ve so\u011fuk kayna\u011f\u0131 olarak uzay\u0131n derinliklerine \u0131\u015f\u0131may\u0131 kullanabilir. B\u00f6yle sistemler, hareketli par\u00e7aya sahip olmadan veya s\u0131zabilecek ak\u0131\u015fkanlar\u0131 olmadan s\u00fcresiz olarak i\u015fleyebilir,\u201d diyor Semperlotti.\u00a0Ara\u015ft\u0131rmac\u0131lar\u0131n h\u00e2l\u00e2 bu tasar\u0131m fikrini do\u011frulamak i\u00e7in deneysel bir d\u00fczenek kurmalar\u0131 gerekiyor. B\u00f6ylece matematiksel hesaplamalar ve modellemelerle ke\u015ffedilen kat\u0131lar\u0131n \u0131s\u0131l-yank\u0131sall\u0131\u011f\u0131n\u0131 daha iyi anlayabilirler.", "tags": ["akustik", "enerji kaynaklar\u0131", "kat\u0131 hal fizi\u011fi", "makineler", "termodinamik"]},
{"source": "bilimfili.com", "url": "https://bilimfili.com/duz-metin-dosyasina-gizli-bilgi-sifreleyebilen-yazilim-gelistirildi/", "category": "teknoloji", "date": "23 May\u0131s 2018", "title": "D\u00fcz Metin Dosyas\u0131na Gizli Bilgi \u015eifreleyebilen Yaz\u0131l\u0131m Geli\u015ftirildi", "content": "Columbia M\u00fchendislik\u2019ten bilgisayar bilimcileri, d\u00fcz metin dosyalar\u0131n\u0131n i\u00e7ine enformasyon gizlemek i\u00e7in yeni bir y\u00f6ntem geli\u015ftirdiklerini duyurdu. Times New Roman ya da Helvetica gibi yaz\u0131 tiplerinin harflerinin bi\u00e7iminde g\u00f6zle alg\u0131lanamayacak denli k\u00fc\u00e7\u00fck de\u011fi\u015fiklikler yap\u0131lmas\u0131na dayanan bu yeni teknik ile \u015fifrelenmi\u015f bir iletiyi \u00e7\u00f6zmek i\u00e7in ak\u0131ll\u0131 telefona y\u00fcklenebilen bir uygulama kullanmak yeterli oluyor. Yaz\u0131l\u0131m, her harfin 52 farkl\u0131 versiyonunu yaratabiliyor. Chang Xiao, Cheng Zhang, Changxi Zheng adl\u0131 \u00fc\u00e7 ara\u015ft\u0131rmac\u0131dan olu\u015fan ekip, \u201cFontCode\u201d (Yaz\u0131 Tipi Kodu) ad\u0131n\u0131 verdikleri tekni\u011fi,\u00a0arXiv sitesinde yay\u0131mlad\u0131klar\u0131 makalede \u015f\u00f6yle \u00f6zetliyor: \u201cMetin dosyalar\u0131 i\u00e7in bir enformasyon g\u00f6mme tekni\u011fi olan FontCode\u2019u sunuyoruz. Belirli yaz\u0131 tipleri ile yaz\u0131lm\u0131\u015f bir metin belgesi verildi\u011finde, y\u00f6ntemimiz metin i\u00e7eri\u011fini de\u011fi\u015ftirmeden, metni olu\u015fturan karakterlerin oyuntular\u0131nda hafif de\u011fi\u015fimler yaparak, kullan\u0131c\u0131n\u0131n belirledi\u011fi bilgiyi g\u00f6mebiliyor.\u00a0Bir yaz\u0131 tipi da\u011f\u0131t\u0131c\u0131s\u0131 \u00fczerindeki her bir karakterin oyuntular\u0131n\u0131 s\u00fcrekli olarak de\u011fi\u015ftiren, daha \u00f6nceden\u00a0geli\u015ftirilmi\u015f \u00fcretken bir modeli g\u00fc\u00e7lendirerek, g\u00f6ze \u00e7arpmayan ama makine taraf\u0131ndan tan\u0131nabilir oyuntu de\u011fi\u015fimleri se\u00e7mek i\u00e7in bir algoritma geli\u015ftirdik.\u00a0Ard\u0131ndan,\u00a0kullan\u0131c\u0131 taraf\u0131ndan verilen bir iletiyi metin belgesine g\u00f6men ve ba\u015flang\u0131\u00e7taki belgeden \u00e7ok az de\u011fi\u015fik g\u00f6r\u00fcn\u00fcmde bir belge \u00fcreten\u00a0bir algoritma ekledik.\u00a0Ayr\u0131ca, vekt\u00f6r grafi\u011fi ya da piksel g\u00f6r\u00fcnt\u00fcs\u00fc veya hatta bas\u0131l\u0131 ka\u011f\u0131t \u015feklinde saklanm\u0131\u015f durumdaki kod i\u00e7eren bir belgede g\u00f6m\u00fcl\u00fc olan bilgiyi yeniden olu\u015fturabilen\u00a0bir oyuntu tan\u0131ma y\u00f6ntemi sunduk.\u00a0Bunlara ek olarak, \u00e7ok say\u0131da tan\u0131ma hatas\u0131n\u0131 d\u00fczeltebilen yeni bir hata d\u00fczeltme kodlama \u015femas\u0131 da sunduk. Son olarak, metin dosyas\u0131 metadata saklay\u0131c\u0131, g\u00f6ze \u00e7arpmayan optik barkod, \u015fifreli ileti g\u00f6mme \u015femas\u0131 ve metin belgesi imzas\u0131 i\u00e7in kullan\u0131labilecek olan tekni\u011fimizin geni\u015f bir uygulama alan\u0131 oldu\u011funu g\u00f6sterdik.\u201d Ekibin usta \u00fcyesi Changxi Zheng, FontCode\u2018un gizli ileti g\u00f6nderme ama\u00e7l\u0131 kullan\u0131m\u0131n yan\u0131 s\u0131ra, \u015firketlerin i\u015fine yarayabilecek uygulamalar\u0131n\u0131n da \u00f6nemini vurguluyor: Belgelerin g\u00f6r\u00fcnt\u00fcs\u00fc bozulmadan kullan\u0131m haklar\u0131n\u0131n korunmas\u0131n\u0131, QR kodu veya ba\u015fka metadata t\u00fcrlerinin g\u00f6m\u00fclmesini sa\u011fl\u0131yor.\u00a0Bu teknikte bir metin belgesine gizlenebilecek veri miktar\u0131, belgedeki metnin uzunlu\u011funa ba\u011fl\u0131 oluyor. \u00c7o\u011fu yaz\u0131 tipi ile kullan\u0131labiliyor ve di\u011fer belgeye veri gizleme y\u00f6ntemlerinden farkl\u0131 olarak \u00e7o\u011fu belge tipi ile kullan\u0131labiliyor. Ayr\u0131ca belgenin dosya t\u00fcr\u00fc de\u011fi\u015ftirilse ya da \u00e7\u0131kt\u0131s\u0131 al\u0131nsa bile gizli ileti yitirilmiyor. Fakat e\u011fer \u015fifreli metni bir edit\u00f6rde a\u00e7\u0131p kopyalarak, ba\u015fka bir metin edit\u00f6r\u00fc penceresine yap\u0131\u015ft\u0131r\u0131rsan\u0131z, iletiyi yitiriyorsunuz. Program gizlenecek mesaj\u0131 bir bit dizisine \u00e7evirdikten sonra, bir tamsay\u0131 dizisine \u00e7eviriyor. Her bir tamsay\u0131, normal metindeki be\u015f harflik bir blo\u011fa atan\u0131yor. FontCode\u2018u kullanarak veri g\u00f6mmek i\u00e7in gizli bir ileti ve bir ta\u015f\u0131y\u0131c\u0131 belge veriyorsunuz. Program gizlenecek mesaj\u0131 0 ve 1\u2019lerden olu\u015fan bir bit dizisine (ASCII veya Unicode) \u00e7evirdikten sonra, bir tamsay\u0131 dizisine \u00e7eviriyor. Her bir tamsay\u0131, normal metindeki be\u015f harflik bir blo\u011fa atan\u0131yor. Daha sonra normal metindeki her bir harfin yerine, kod kitab\u0131ndaki de\u011fi\u015ftirilmi\u015f h\u00e2li yerle\u015ftiriliyor. Her be\u015flideki de\u011fi\u015ftirilmi\u015f h\u00e2ldeki harflerin kod kitab\u0131ndaki konum numaralar\u0131n\u0131n toplam\u0131, o be\u015fliye atanm\u0131\u015f olan tamsay\u0131 ediyor. Gizli iletiyi a\u00e7\u0131\u011fa \u00e7\u0131karmak i\u00e7in ise i\u015flem tersinden yap\u0131l\u0131yor. Dijital bir dosyadan veya ak\u0131ll\u0131 telefon ile \u00e7ekilmi\u015f bir foto\u011fraftan, FontCode harfleri orijinalleriyle kar\u015f\u0131la\u015ft\u0131rarak de\u011fi\u015ftirilmi\u015f harfleri belirliyor ve kod kitab\u0131ndan iletiyi olu\u015fturuyor. Kar\u015f\u0131la\u015ft\u0131rma, evri\u015fimli sinirsel a\u011flar (\u0130ng. convolutional neural networks \u2013 CNN) kullan\u0131larak yap\u0131l\u0131yor. Vekt\u00f6r \u00e7izimli (PDF olarak kaydedilenler ya da Illustrator gibi programlarla haz\u0131rlananlar gibi olan) yaz\u0131 tiplerinde s\u00f6z konusu belirleme i\u015flemi kolay, \u00e7\u00fcnk\u00fc \u015fekil ve yol tan\u0131mlar\u0131 bilgisayar taraf\u0131ndan okunabilir oluyor. Ama PNG, IMG gibi pikselli yaz\u0131 tiplerinde i\u015f o kadar basit de\u011fil. Ayd\u0131nlatma fark\u0131, de\u011fi\u015fik kamera a\u00e7\u0131lar\u0131, g\u00fcr\u00fclt\u00fc ve netlikteki bozukluklar dolay\u0131s\u0131yla kar\u015f\u0131la\u015ft\u0131rma ve oyuntusu farkl\u0131 olanlar\u0131 belirleme i\u015flemi g\u00fc\u00e7le\u015fiyor. \u201cHello World\u201d iletisinin \u201cBilbo was very rich\u2026\u201d \u015feklinde ba\u015flayan metnin i\u00e7ince gizlenme ve gizli metnin yeniden olu\u015fturulma s\u00fcrecini g\u00f6steren \u015fema. Ekip bu g\u00fc\u00e7l\u00fc\u011f\u00fc a\u015fabilmek i\u00e7in 1700 y\u0131ll\u0131k \u00c7inli Kalan Teoremi\u2018nden yararland\u0131klar\u0131n\u0131 belirtiyor. Bu teorem, bilinmeyen bir say\u0131n\u0131n, birka\u00e7 farkl\u0131 b\u00f6lenle b\u00f6l\u00fcm\u00fcnden kalan say\u0131lara bakarak bulunmas\u0131n\u0131 sa\u011flar. Efsaneye g\u00f6re eski bir \u00c7in h\u00fck\u00fcmdar\u0131, ordusundaki asker say\u0131s\u0131n\u0131 bulmak i\u00e7in t\u00fcm orduyu \u00f6nce 3 ki\u015filik, sonra 5 ki\u015filik, sonra da 7 ki\u015filik gruplara ay\u0131r\u0131r ve her seferinde grup d\u0131\u015f\u0131 kalan asker say\u0131s\u0131na bakarm\u0131\u015f. Buna g\u00f6re, ordudaki toplam asker say\u0131s\u0131n\u0131 hesaplarm\u0131\u015f.\u00a0Zheng, FontCode i\u00e7in bu teoremden nas\u0131l yararland\u0131klar\u0131n\u0131 \u015f\u00f6yle anlat\u0131yor: \u201c\u00dc\u00e7 tane bilinmeyen de\u011fi\u015fken olsun. \u00dc\u00e7 tane lineer e\u015fitlik ile bunlar\u0131n \u00fc\u00e7\u00fcn\u00fc de bulabilmeniz gerekir. E\u011fer e\u015fitlik say\u0131s\u0131n\u0131 \u00fc\u00e7ten be\u015fe \u00e7\u0131kar\u0131rsan\u0131z, bu be\u015f e\u015fitlikten herhangi \u00fc\u00e7\u00fcn\u00fc bildi\u011finiz s\u00fcrece, \u00fc\u00e7 bilinmeyeni yine bulursunuz.\u201d \u00c7inli Kalan Teoremi\u2019ni kullanarak, harflerdeki de\u011fi\u015fikliklerin %25\u2019i tan\u0131namasa bile iletilerin yeniden olu\u015fturulabilece\u011fini ara\u015ft\u0131rmac\u0131lar g\u00f6sterdi.", "tags": ["bilgisayar bilimleri", "telefonlar", "veri korsanl\u0131\u011f\u0131"]},
{"source": "bilimfili.com", "url": "https://bilimfili.com/uc-boyutlu-yazicida-ilk-kornea-uretildi/", "category": "teknoloji", "date": "31 May\u0131s 2018", "title": "\u00dc\u00e7 Boyutlu Yaz\u0131c\u0131da \u0130lk Kornea \u00dcretildi", "content": "\u0130ngiltere\u2019de bulunan Newcastle University ara\u015ft\u0131rmac\u0131lar\u0131 taraf\u0131ndan insan korneas\u0131 3D yaz\u0131c\u0131 ile ilk kez \u00fcretildi. Bu da ilk olarak yak\u0131n bir gelecekte limitsiz kornea \u00fcretimine ve halka sunulabilmesine olanak verebilecek bir tekni\u011fin geli\u015ftirildi\u011fi anlam\u0131na geliyor. Kornea, g\u00f6z\u00fcn en d\u0131\u015f ve g\u00f6rme s\u0131ras\u0131nda odaklanmay\u0131 sa\u011flamas\u0131 a\u00e7\u0131s\u0131ndan en \u00f6nemli katmanlar\u0131ndan biridir. D\u00fcnya genelinde 10 milyon insan\u0131n enfeksiyona ba\u011fl\u0131 bir g\u00f6z rahats\u0131zl\u0131\u011f\u0131, trahom (trahoma) gibi hastal\u0131klar sonucunda ortaya \u00e7\u0131kan korneal k\u00f6rl\u00fc\u011fe engel olmak i\u00e7in ihtiya\u00e7 duydu\u011fu ameliyatlarda kullan\u0131labilecek transplante edilmeye haz\u0131r kornealarda bir azalma oldu\u011fu biliniyor. Bunlara ek olarak, yakla\u015f\u0131k 5 milyon insan, laserasyon, yanma, hastal\u0131klar veya abrazyon (a\u015f\u0131nma, \u00e7izilme) gibi kornea yaralanmalar\u0131 sonucu tam k\u00f6rl\u00fc\u011fe maruz kal\u0131yor. Experimental Eye Research\u2019the yay\u0131mlanan \u00e7al\u0131\u015fma bir kavram kan\u0131tlama ara\u015ft\u0131rmas\u0131 olarak kay\u0131t edilirken, raporda insan korneal stromal h\u00fccrelerinin yani k\u00f6k h\u00fccrelerin sa\u011fl\u0131kl\u0131 bir don\u00f6rden al\u0131nd\u0131ktan sonra aljinat ve kollajen ile kar\u0131\u015ft\u0131r\u0131larak, \u00fc\u00e7 boyutlu yaz\u0131c\u0131da kullan\u0131labilecek olan biyo-m\u00fcrekkep \u00fcretildi\u011fi belirtildi. Basit bir 3D printer kullan\u0131larak, bahsi ge\u00e7en biyom\u00fcrekkep konsantre \u00e7emberler halinde ak\u0131t\u0131l\u0131p insan korneas\u0131 \u015feklinde bir form olu\u015fturuldu. Bu yazd\u0131rma i\u015flemi yakla\u015f\u0131k bir 10 dakika s\u00fcrede ger\u00e7ekle\u015fti. Daha sonra k\u00f6k h\u00fccreler b\u00fcy\u00fcmeye b\u0131rak\u0131ld\u0131. Ayn\u0131 \u00fcniversitede Doku M\u00fchendisli\u011fi profes\u00f6r\u00fc olan\u00a0Che Connon, d\u00fcnya genelinde bu anlamda s\u00fcreci en uygun hale getirecek ideal biyo m\u00fcrekkebin \u00fcretilmesi i\u00e7in bir\u00e7ok ara\u015ft\u0131rma ekibinin \u00e7al\u0131\u015fmakta oldu\u011funu belirtti. \u00a0Kulland\u0131klar\u0131 kendine has jelin k\u00f6k h\u00fccreleri canl\u0131 tuttu\u011funu bu s\u00fcre zarf\u0131nda da yazd\u0131r\u0131lan kornean\u0131n \u015feklini korumas\u0131n\u0131 sa\u011flad\u0131\u011f\u0131n\u0131 belirten Connon, daha \u00f6nceki ara\u015ft\u0131rmalar\u0131nda benzer bir hidrojelin i\u00e7inde canl\u0131 h\u00fccreleri oda s\u0131cakl\u0131\u011f\u0131nda canl\u0131 tutabildiklerini de a\u00e7\u0131klad\u0131. \u015eimdi ise, ara\u015ft\u0131rmac\u0131lar canl\u0131 h\u00fccre i\u00e7eren biyo-m\u00fcrekkebi doku yazd\u0131rma i\u015fleminde kullanabileceklerini kavram\u0131\u015f oldu. B\u00f6ylelikle h\u00fccrelerde ayn\u0131 doku i\u00e7erisinde bir arada b\u00fcy\u00fct\u00fclebiliyor. Ara\u015ft\u0131rmac\u0131lar ayn\u0131 zamanda spesifik olarak bir hastan\u0131n ihtiya\u00e7 duydu\u011fu korneay\u0131 yap\u0131land\u0131rabileceklerini de g\u00f6sterdi. Yazd\u0131r\u0131lan dokunun boyutlar\u0131 ger\u00e7ek bir korneadan elde edildi ve bu sayede \u015fekil ve boyut olarak ger\u00e7e\u011fe en yak\u0131n form elde edilebildi.  Connon\u2019a g\u00f6re, \u00fcretilen 3D yaz\u0131c\u0131 \u00fcr\u00fcn\u00fc kornealar\u0131n bir sonraki test a\u015famas\u0131na girerek birka\u00e7 y\u0131l i\u00e7inde transplante edilmeye her hali ile uygun hale getirilebilecek.", "tags": ["3D yaz\u0131c\u0131lar", "g\u00f6zbilim (oftalmoloji)", "k\u00f6k h\u00fccreler", "organ nakli", "sentetik biyoloji"]},
{"source": "bilimfili.com", "url": "https://bilimfili.com/havalimani-guvenligine-yapay-zekali-adim-tanima-sistemi-eklenebilir/", "category": "teknoloji", "date": "26 May\u0131s 2018", "title": "Havaliman\u0131 G\u00fcvenli\u011fine Yapay Zekal\u0131 Ad\u0131m Tan\u0131ma Sistemi Eklenebilir", "content": "Y\u00fcr\u00fcy\u00fc\u015f bi\u00e7iminiz ve ad\u0131mlar\u0131n\u0131z, havaliman\u0131 g\u00fcvenli\u011finde yayg\u0131n olarak kullan\u0131lan parmak izi ve g\u00f6z taramalar\u0131n\u0131n yerini alabilecek biyometrik veriler i\u00e7eriyor. Manchester \u00dcniversitesi ile Madrid \u00dcniversitesi ara\u015ft\u0131rmac\u0131lar\u0131n\u0131n birlikte geli\u015ftirdi\u011fi son teknoloji \u00fcr\u00fcn\u00fc yapay zeka, ki\u015filerin kendilerine \u00f6zg\u00fc ad\u0131m at\u0131\u015f \u00f6r\u00fcnt\u00fcs\u00fcnden kimlik saptamas\u0131 yapabiliyor. Geli\u015ftirilen bu sistem, bas\u0131nca duyarl\u0131 bir zemin kaplamas\u0131 \u00fczerinde y\u00fcr\u00fcyen ki\u015finin, yerde olu\u015fturdu\u011fu bas\u0131n\u00e7 de\u011fi\u015fimlerine dayanarak, ki\u015finin kim oldu\u011funu belirliyor. Makine \u00f6\u011frenimi dal\u0131ndaki en sayg\u0131n bilimsel yay\u0131nlardan biri olan IEEE Transactions on Pattern Analysis and Machine Intelligence (TPAMI) dergisinde sonu\u00e7lar\u0131 payla\u015f\u0131lan \u00e7al\u0131\u015fma, sistemin kimlik belirleme s\u0131ras\u0131ndaki hata pay\u0131n\u0131n son derece d\u00fc\u015f\u00fck oldu\u011funu belirtiyor. Fiziksel biyometrik veriler, \u00f6rne\u011fin parmakizi okuma, y\u00fcz tan\u0131ma ya da retina taramas\u0131, g\u00fcvenlik amac\u0131yla s\u0131k\u00e7a kullan\u0131l\u0131yor. Ancak davran\u0131\u015fsal biyometrik veriler de, \u00f6rne\u011fin ad\u0131m tan\u0131ma, bir ki\u015finin kendine \u00f6zg\u00fc davran\u0131\u015fsal ve devinimsel \u00f6r\u00fcnt\u00fclerine ili\u015fkin izler ta\u015f\u0131yor. Bilim ekibi, geli\u015ftirdikleri sistemi s\u0131namak i\u00e7in \u00e7ok say\u0131da \u201chilek\u00e2r\u201ddan al\u0131nan verilerle birlikte, az say\u0131da rol yapmaya \u00e7al\u0131\u015fmayan ki\u015fiden al\u0131nan verileri kulland\u0131. Ger\u00e7ek\u00e7i veriler, havaliman\u0131 g\u00fcvenlik kontrol noktas\u0131, i\u015f yeri ve ev olmak \u00fczere \u00fc\u00e7 farkl\u0131 ortamda toplanm\u0131\u015ft\u0131. Ekip lideri Omar Costilla Reyes \u015f\u00f6yle anlat\u0131yor: \u201cHer bir insan, y\u00fcr\u00fcrken yakla\u015f\u0131k 24 farkl\u0131 fakt\u00f6re ve harekete sahip oluyor. Bu da her bireyin kendine \u00f6zg\u00fc bir y\u00fcr\u00fcy\u00fc\u015f \u00f6r\u00fcnt\u00fcs\u00fcn\u00fcn olmas\u0131n\u0131 sa\u011fl\u0131yor. Dolay\u0131s\u0131yla bu hareketlerin izlenmesi, t\u0131pk\u0131 parmak izi ve retina taramas\u0131 gibi, ki\u015finin kimli\u011finin belirlenmesi ya da do\u011frulanmas\u0131 amac\u0131yla kullan\u0131labilir.\u201d", "tags": ["bilgisayar bilimleri", "veri korsanl\u0131\u011f\u0131", "yapay zeka"]},
{"source": "bilimfili.com", "url": "https://bilimfili.com/optik-bilgisayarlar-icin-calismalar-suruyor/", "category": "teknoloji", "date": "30 Mart 2018", "title": "Optik Bilgisayarlar \u0130\u00e7in \u00c7al\u0131\u015fmalar S\u00fcr\u00fcyor", "content": "Bug\u00fcn kulland\u0131\u011f\u0131n\u0131z ak\u0131ll\u0131 telefon, NASA\u2019n\u0131n 1969\u2019da Ay\u2019a insan g\u00f6ndermek i\u00e7in kulland\u0131\u011f\u0131 bilgisayarlardan milyonlarca kat daha h\u0131zl\u0131. Hatta 1990\u2019lar\u0131n en \u00fcnl\u00fc s\u00fcper-bilgisayarlar\u0131ndan bile daha \u00fcst\u00fcn performansl\u0131. Ama art\u0131k elektronik teknolojinin s\u0131n\u0131rlar\u0131na yakla\u015ft\u0131k ve ilgin\u00e7 bir ilerlemenin ufukta oldu\u011funu g\u00f6r\u00fcyoruz: I\u015f\u0131k ve lazerler, bilgisayarlarda elektroni\u011fin yerini alacak gibi g\u00f6r\u00fcn\u00fcyor. \u0130\u015flemciler \u015fu anda k\u00fc\u00e7\u00fck lazerler ve \u0131\u015f\u0131k alg\u0131\u00e7lar\u0131 (dedekt\u00f6rleri) ta\u015f\u0131yabiliyor. B\u00f6ylelikle, \u015fu anda kullanmakta oldu\u011fumuz bak\u0131r kablolar\u0131n h\u0131z\u0131n\u0131 kat kat a\u015fabilen k\u00fc\u00e7\u00fck optik fiberler yoluyla veri al\u0131\u015f-veri\u015fi yapabiliyorlar. Optik i\u015flemci geli\u015ftiren birka\u00e7 firma bile var. Optik i\u015flemci yongalar\u0131 (\u00e7ipleri), hesaplama yapmak i\u00e7in ak\u0131m ve elektronik transist\u00f6r yerine \u0131\u015f\u0131k ve optik d\u00fc\u011fme kullan\u0131yor. \u0130cat edili\u015flerinden bu yana, bilgisayarlar g\u00fcn ge\u00e7tik\u00e7e h\u0131zland\u0131. Bunun olmas\u0131n\u0131 sa\u011flayan \u015fey ise i\u015flemci yongas\u0131 \u00fczerine yerle\u015ftirilen transist\u00f6r say\u0131s\u0131n\u0131n artt\u0131r\u0131labilmesiydi.\u00a0Bilgisayarlar, t\u00fcm hesaplamalar i\u00e7in birler ile s\u0131f\u0131rlar kullan\u0131r ve bunun olmas\u0131n\u0131 sa\u011flayan k\u00fc\u00e7\u00fck d\u00fc\u011fmeler de transist\u00f6rlerdir. \u015eu anki i\u015flemci yongalar\u0131 yani entegre devreler, milyarlarca transist\u00f6r i\u00e7erir. 1965 y\u0131l\u0131nda, Intel\u2019in kurucusu Gordon Moore, \u00e7ip ba\u015f\u0131na transist\u00f6r say\u0131s\u0131n\u0131n her iki y\u0131lda iki kat\u0131na \u00e7\u0131kaca\u011f\u0131 \u00f6ng\u00f6r\u00fcs\u00fcnde bulunmu\u015ftu. Bu \u00f6ng\u00f6r\u00fc Moore Yasas\u0131 olarak adland\u0131r\u0131ld\u0131 ve yar\u0131m y\u00fczy\u0131ldan uzun bir s\u00fcre sonunda h\u00e2l\u00e2 ge\u00e7erlili\u011fini koruyor; ya da koruyor gibi g\u00f6z\u00fck\u00fcyor. Asl\u0131na bakarsan\u0131z, bu \u00f6l\u00e7eklemenin sonuna h\u0131zla yakla\u015f\u0131yoruz. Transist\u00f6rler art\u0131k elektron boyutlar\u0131na yakla\u015fmaya ba\u015flad\u0131; bu da onlar\u0131n kuantum mekaniksel etkilerin darbo\u011faz\u0131na girdikleri anlam\u0131na geliyor. Ak\u0131m\u0131 olu\u015fturan elektronlar, b\u00f6ylesine ufak elektriksel bile\u015fenlerden rastgele kaybolarak, hesaplamalar\u0131 alt-\u00fcst edebilir. Dahas\u0131, transist\u00f6rlerin sadece 5 nm oldu\u011fu en yeni teknoloji, \u015fu anda \u00f6ylesine karma\u015f\u0131k ki, ilerletilmesi a\u015f\u0131r\u0131 pahal\u0131ya m\u00e2lolabilir. Bu be\u015f nanometrelik \u00e7ip teknolojisi i\u00e7in\u00a02020\u2019de i\u015flemeye ba\u015flayacak bir yar\u0131-iletken \u00fcretim tesisinin in\u015fas\u0131, \u015fimdiden 17 milyar $ masraf gerektirdi. Daha yak\u0131ndan bakt\u0131\u011f\u0131m\u0131zda ise transist\u00f6rlerin performans art\u0131\u015f\u0131n\u0131n d\u00fc\u015f\u00fc\u015fte oldu\u011funu g\u00f6r\u00fcyoruz. Eskiden nas\u0131ld\u0131 hat\u0131rlar m\u0131s\u0131n\u0131z? \u0130ki-\u00fc\u00e7 senede bir, piyasaya daha h\u0131zl\u0131 bilgisayarlar \u00e7\u0131kard\u0131. 80\u2019li y\u0131llar\u0131n 10 MHz\u2018lik saat h\u0131z\u0131ndan, 90\u2019lar\u0131n 100 MHz\u2018ine ve sonra 2000\u2019lerin 1 GHz h\u0131z\u0131na ula\u015fm\u0131\u015ft\u0131k. Bu art\u0131k durdu ve bilgisayarlar 10 seneyi a\u015fk\u0131n s\u00fcredir 4 GHz civar\u0131nda tak\u0131l\u0131 kald\u0131. Elbette ak\u0131ll\u0131 yonga tasar\u0131mlar\u0131yla, \u00f6rne\u011fin \u00e7ok-\u00e7ekirdekli i\u015flemcilerde paralel i\u015flemeyi kullanarak h\u00e2l\u00e2 performans\u0131 y\u00fckseltebiliriz ve bilgisayarlar\u0131m\u0131z\u0131 h\u0131zland\u0131rabiliriz. Ama h\u0131zdaki b\u00f6yle bir art\u0131\u015f, transist\u00f6rlerin kendisine ba\u011fl\u0131 olmaz. Bir de bu kazan\u00e7lar\u0131n bedeli var tabi. \u0130\u015flemci \u00fczerindeki t\u00fcm \u00e7ekirdeklerin birbirleriyle ileti\u015fimde olmas\u0131 gerekir ki g\u00f6revleri b\u00f6l\u00fc\u015febilsinler. Bu da epey enerji harcar. O kadar ki, \u015fu anda bilgisayar\u0131n toplam g\u00fc\u00e7 t\u00fcketiminin yar\u0131s\u0131ndan fazlas\u0131n\u0131n sorumlusu, yongalar \u00fczerindeki ve aras\u0131ndaki ileti\u015fimdir. Bilgisayarlar son derece yayg\u0131n oldu\u011fundan, bu enerji t\u00fcketimi asl\u0131nda karbon ayakizimizin de b\u00fcy\u00fck b\u00f6l\u00fcm\u00fcn\u00fc olu\u015fturur. Yap\u0131lan tahminlere g\u00f6re, \u00f6rne\u011fin bir ak\u0131ll\u0131 telefonun s\u00fcrekli Internet\u2019e ba\u011fl\u0131 kalarak kullan\u0131lmas\u0131n\u0131n, bir buzdolab\u0131 kadar enerji t\u00fcketti\u011fi d\u00fc\u015f\u00fcn\u00fcl\u00fcyor. Tabi bu konuda sizin elektrik faturan\u0131z\u0131 d\u00fc\u015f\u00fcnmenize gerek yok; s\u00f6z konusu enerji, veri merkezleri ve a\u011flar taraf\u0131ndan harcan\u0131yor. Peki bilgisayarlar\u0131m\u0131z\u0131n enerji t\u00fcketimini nas\u0131l d\u00fc\u015f\u00fcr\u00fcp, onlar\u0131 daha s\u00fcrd\u00fcr\u00fclebilir k\u0131labiliriz? Yan\u0131t, Internet\u2019e bakt\u0131\u011f\u0131m\u0131z zaman a\u00e7\u0131k h\u00e2le geliyor.\u00a0Eskiden ileti\u015fim i\u00e7in bak\u0131r tellerden ge\u00e7en elektriksel sinyaller kullan\u0131rd\u0131k. Lazer \u0131\u015f\u0131\u011f\u0131na rehberlik eden optik fiber, ileti\u015fimde devrim yaratt\u0131 ve Internet\u2019i bug\u00fcn oldu\u011fu duruma getirdi: H\u0131zl\u0131 ve d\u00fcnyan\u0131n her yan\u0131na yay\u0131lm\u0131\u015f. Fiberi art\u0131k evinize kadar \u00e7ektirebilirsiniz. Yeni nesil bilgisayarlar ve sunucular i\u00e7in de ayn\u0131 d\u00fc\u015f\u00fcnceyi kullan\u0131yoruz. Art\u0131k yongalar anakart\u0131n \u00fczerine bak\u0131r tellerle tak\u0131lmayacak; onun yerine optik dalga k\u0131lavuzlar\u0131 (frekans y\u00f6nlendiriciler) kullanaca\u011f\u0131z. Anakarta g\u00f6m\u00fcl\u00fc olacak olan bu cihazlar \u0131\u015f\u0131\u011fa rehberlik edecek; t\u0131pk\u0131 optik fiberler gibi. Minik lazerler ve fotodiyotlar da veri sinyalini \u00fcretmek ve almak i\u00e7in kullan\u0131lacak. Asl\u0131nda Microsoft gibi \u015firketler, kendi Bulut (\u0130ng. Cloud) sunucular\u0131 i\u00e7in \u015fimdiden bu yakla\u015f\u0131m\u0131 inceliyor. Akl\u0131n\u0131za, bu yongalar\u0131n birbirleriyle \u0131\u015f\u0131k kullanarak nas\u0131l ileti\u015fim kurabilecekleri tak\u0131lm\u0131\u015f olabilir. Evet, elektrik ak\u0131m\u0131 \u00fcretmek i\u00e7in yap\u0131lm\u0131\u015flard\u0131 ama ilgin\u00e7 bir \u015fekilde, silikon yongalar, transist\u00f6rlerin yan\u0131 s\u0131ra \u0131\u015f\u0131k vericisi ve al\u0131c\u0131s\u0131 i\u00e7erecek \u015fekilde uyumland\u0131r\u0131labilir.\u00a0Massachusetts Teknoloji Enstit\u00fcs\u00fc (MIT) ara\u015ft\u0131rmac\u0131lar\u0131 bunu \u00e7oktan ba\u015farm\u0131\u015f durumda ve \u015fu anda teknolojiyi ticarile\u015ftirmek i\u00e7in\u00a0Ayar Labs\u00a0ad\u0131nda bir \u015firket kuruyorlar. Danimarka\u2019da bulunan Aarhus \u00dcniversitesi bilimcileri ise bunun bir ad\u0131m \u00f6tesini d\u00fc\u015f\u00fcn\u00fcyor: E\u011fer yongalar birbirleri ile optik olarak ileti\u015fim kurabiliyorsa, lazer \u0131\u015f\u0131\u011f\u0131 kullanarak, \u00e7ip \u00fczerindeki (\u00e7ekirdekler ile transist\u00f6rler aras\u0131) ileti\u015fimi de optik olarak sa\u011flamak mant\u0131kl\u0131 olmaz m\u0131? Ekip, Avrupa \u00e7ap\u0131ndaki \u00e7al\u0131\u015fma arkada\u015flar\u0131yla beraber, bitleri lazer \u0131\u015f\u0131\u011f\u0131 ile yazan daha verimli bellekler tasarlama yollar\u0131 ara\u015ft\u0131r\u0131yor. E\u011fer bunu ba\u015farabilirlerse, 2030 y\u0131l\u0131 gibi erken bir tarihte yeni yonga teknolojisine ge\u00e7ilebilece\u011fini d\u00fc\u015f\u00fcn\u00fcyorlar. \u015eimdiye kadar hep iyi y\u00f6nlerinden s\u00f6z ettik ama bir uyar\u0131 yapmakta yarar var: \u0130leti\u015fimde optik, elektronikten \u00fcst\u00fcn olsa da, asl\u0131nda hesaplama ger\u00e7ekle\u015ftirmek i\u00e7in pek de uygun say\u0131lmaz. En az\u0131ndan ikili sistemde (s\u0131f\u0131rlar ve birler \u015feklinde) d\u00fc\u015f\u00fcn\u00fcrsek. Bu noktada insan beyni bir \u00e7\u00f6z\u00fcm sunabilir. Biz ikili sistemde d\u00fc\u015f\u00fcnmeyiz. Beyinlerimiz dijital de\u011fil analogtur ve her an hesap yapar. Bilgisayar m\u00fchendisleri, \u015fimdilerde b\u00f6ylesi analog yani beyin-benzeri hesaplaman\u0131n potansiyelinin fark\u0131na var\u0131yor. N\u00f6ro-morfik hesaplama ad\u0131nda yeni bir dal do\u011fuyor; bu alanda \u00e7al\u0131\u015fan ara\u015ft\u0131rmac\u0131lar, elektronik yongalar\u0131 kullanarak, insan beyninin i\u015fleyi\u015fini taklit etmeye \u00e7al\u0131\u015f\u0131yor.\u00a0Anla\u015f\u0131lan o ki, bu yeni beyin-benzeri hesaplama i\u00e7in optik harika bir se\u00e7im. N\u00f6ro-morfik optik yongalar yapmak i\u00e7in kullan\u0131labilecek ayn\u0131 t\u00fcr bir teknoloji, silikon yongalar aras\u0131nda ve \u00fczerinde optik ileti\u015fim sa\u011flamak i\u00e7in\u00a0MIT ve Aarhus \u00dcniversitesi ara\u015ft\u0131rmac\u0131lar\u0131 taraf\u0131ndan da kullan\u0131l\u0131yor.\u00a0Asl\u0131nda b\u00f6yle yongalar\u0131n baz\u0131 temel konu\u015fma tan\u0131ma g\u00f6revlerini yerine getirebildi\u011fi h\u00e2lihaz\u0131rda ortaya kondu. ABD\u2019de bulunan\u00a0Lightelligence\u00a0ve\u00a0Lightmatter\u00a0adl\u0131 iki yenilik\u00e7i \u015firket, b\u00f6ylesi optik yongalar\u0131n yapay zeka ama\u00e7l\u0131 olarak ger\u00e7e\u011fe d\u00f6n\u00fc\u015ft\u00fcr\u00fclmesine u\u011fra\u015f\u0131yor. Optik yongalar h\u00e2l\u00e2 elektronik yongalar\u0131n biraz gerisinde kal\u0131yor ama yap\u0131lan ara\u015ft\u0131rmalardan sezilen \u015fu ki, yak\u0131n bir gelecekte, bilgisayar d\u00fcnyas\u0131nda devrim yaratacaklar. Belki 5 y\u0131l sonra, s\u00fcper-bilgisayarlarda ilk optik yan-i\u015flemcileri g\u00f6r\u00fcr ve yeni ila\u00e7lar\u0131n ke\u015ffi i\u00e7in kullanmaya ba\u015flar\u0131z. Belki 10 y\u0131l sonra, optik yongalar, s\u00fcr\u00fcc\u00fcs\u00fcz ara\u00e7larda ve otonom dronlarda nesne alg\u0131lama i\u00e7in kullan\u0131l\u0131r olur. Tahminlere g\u00f6re, 20.y\u00fczy\u0131l\u0131n elektronik \u00e7a\u011f\u0131 olu\u015fu gibi, 21.y\u00fczy\u0131l da fotonik \u00e7a\u011f\u0131 olacak.", "tags": ["bilgisayar bilimleri", "fotonik", "lazer", "optoelektronik"]},
{"source": "bilimfili.com", "url": "https://bilimfili.com/lens-olarak-normal-cam-kullanan-kamera-gelistirildi/", "category": "teknoloji", "date": "8 Eyl\u00fcl 2018", "title": "Lens Olarak Normal Cam Kullanan Kamera Geli\u015ftirildi", "content": "Utah \u00dcniversitesi\u2019nde \u00e7al\u0131\u015fan elektrik ve bilgisayar m\u00fchendisleri, s\u0131radan bir cam panelin veya herhangi bir arkas\u0131 g\u00f6r\u00fcn\u00fcr pencerenin lens g\u00f6revi g\u00f6rebildi\u011fi bir kamera \u00fcretmenin yolunu ke\u015ffetti. \u00c7al\u0131\u015fman\u0131n ayr\u0131nt\u0131lar\u0131 Optics Express dergisinde yay\u0131mland\u0131. Ekipten Rajesh Menon, geli\u015ftirilen t\u00fcm kameralar\u0131n, insanlar\u0131n onlara bak\u0131p resimleri de\u015fifre edece\u011fi d\u00fc\u015f\u00fcncesiyle geli\u015ftirildi\u011fini s\u00f6yl\u00fcyor ve \u015funu soruyor: Bir algoritma \u00e7al\u0131\u015ft\u0131ran bir bilgisayar taraf\u0131ndan yorumlanabilir bir kamera geli\u015ftirmek nas\u0131l olurdu? Neden insanlar i\u00e7in de\u011fil de makineler i\u00e7in optimize edilmi\u015f kameralar tasarlamay\u0131 d\u00fc\u015f\u00fcnmeyelim? E\u011fer cep telefonlar\u0131 ya da SLR kameralar i\u00e7in geli\u015ftirilenler gibi normal bir dijital kamera sens\u00f6r\u00fcn\u00fc lens olmadan bir nesneye y\u00f6neltirseniz, pikselle\u015ftirilmi\u015f bir baloncu\u011fa benzeyen bir g\u00f6r\u00fcnt\u00fc olu\u015fur. Fakat bu baloncu\u011fun i\u00e7inde, tan\u0131mlama yapmak i\u00e7in uygun \u015fekilde e\u011fitilen bir bilgisayar program\u0131n\u0131n nesneyi tan\u0131mas\u0131na yetecek dijital bilgi h\u00e2l\u00e2 mevcuttur. G\u00f6r\u00fcnt\u00fcy\u00fc \u00e7\u00f6zecek bir algoritma kolayca geli\u015ftirilebilir. Menon ve ekibi, bir dizi deney sonucunda, her ikisi de bir LED \u0131\u015f\u0131kl\u0131 tahtada sergilenen \u00fcniversite logosu ile canland\u0131r\u0131lm\u0131\u015f bir \u00e7ubuk fig\u00fcr\u00fc videosunun resimlerini \u00e7ekti. Ucuz, modas\u0131 ge\u00e7mi\u015f bir kamera sens\u00f6r\u00fc, bir pleksiglas pencerenin bir yan\u0131na tak\u0131ld\u0131. I\u015f\u0131kl\u0131 tahta panelin \u00f6n\u00fcnde sens\u00f6r\u00fcn \u00f6n\u00fcnden 90 derecelik a\u00e7\u0131da konumland\u0131r\u0131lm\u0131\u015f durumdayken, sens\u00f6r pencereye y\u00f6neltildi. Algoritmay\u0131 \u00e7al\u0131\u015ft\u0131ran bir bilgisayar i\u015flemcisinin yard\u0131m\u0131yla kamera sens\u00f6r\u00fcn\u00fcn verdi\u011fi g\u00f6r\u00fcnt\u00fc, d\u00fc\u015f\u00fck \u00e7\u00f6z\u00fcn\u00fcrl\u00fckl\u00fc olsa da kesinlikle tan\u0131nabilir durumdayd\u0131. Bu y\u00f6ntemin renkli g\u00f6r\u00fcnt\u00fclerin yan\u0131 s\u0131ra hareketli \u00e7ekimler de \u00fcretebilece\u011fini ekliyor Menon. \u0130\u015flem s\u0131ras\u0131nda pencerenin kenarlar\u0131na yans\u0131t\u0131c\u0131 bant yap\u0131\u015ft\u0131r\u0131l\u0131yor. Nesneden gelen \u0131\u015f\u0131\u011f\u0131n b\u00fcy\u00fck b\u00f6l\u00fcm\u00fc camdan ge\u00e7ip giderken, %1 kadar olan ama i\u015flem i\u00e7in yeterli olan miktar\u0131 ise camdan sa\u00e7\u0131larak kamera sens\u00f6r\u00fcne giriyor ve bilgisayar algoritmas\u0131 da bu bilgiyi \u00e7\u00f6z\u00fcyor. Ortaya \u00e7\u0131kan foto\u011fraf Pulitzer \u00d6d\u00fcl\u00fc kazanacak olmasa da, otonom arabalarda engelden ka\u00e7\u0131nma sens\u00f6rleri gibi uygulamalar i\u00e7in yeterince iyi oldu\u011fu s\u00f6ylenebilir. Ayr\u0131ca daha g\u00fc\u00e7l\u00fc kamera sens\u00f6rlerinin, daha y\u00fcksek \u00e7\u00f6z\u00fcn\u00fcrl\u00fckl\u00fc g\u00f6r\u00fcnt\u00fcler verece\u011fini belirtiyor Menon. Lenssiz bir kameran\u0131n kullan\u0131labilece\u011fi \u00e7ok fazla say\u0131da uygulama olabilir. Ev in\u015faat\u0131 s\u0131ras\u0131nda pencereleri lens olarak kullanan g\u00fcvenlik kameras\u0131 sistemleri kurulabilir. Ayr\u0131ca y\u00fckseltilmi\u015f ger\u00e7eklik g\u00f6zl\u00fcklerinde de kullan\u0131labilir. \u015eu anki bu t\u00fcr g\u00f6zl\u00fcklerde, konum takibi i\u00e7in kameran\u0131n kullan\u0131c\u0131n\u0131n g\u00f6z\u00fcne y\u00f6neltilmesi gerekiyor ama bu teknolojiyle lensin yanlar\u0131na konumland\u0131r\u0131larak boyut k\u00fc\u00e7\u00fclt\u00fclebilir.", "tags": ["g\u00f6r\u00fcnt\u00fcleme teknikleri", "makineler", "optik"]},
{"source": "bilimfili.com", "url": "https://bilimfili.com/isik-ile-hareket-ettirilebilen-materyal-gelistirildi/", "category": "teknoloji", "date": "28 Temmuz 2018", "title": "I\u015f\u0131k \u0130le Hareket Ettirilebilen Materyal Geli\u015ftirildi", "content": "Tufts University School of Engineering\u2019den ara\u015ft\u0131rmac\u0131lar manyetik elastomerik kompozitler geli\u015ftirerek \u0131\u015f\u0131\u011fa maruz b\u0131rak\u0131ld\u0131klar\u0131nda farkl\u0131 y\u00f6nlerde hareket etmelerini sa\u011flad\u0131. Ara\u015ft\u0131rmac\u0131lar mini motorlar ve valflerden, b\u00fcy\u00fck g\u00fcne\u015f enerjisi santral a\u011flar\u0131na kadar \u0131\u015f\u0131\u011fa do\u011fru d\u00f6nmesini veya \u0131\u015f\u0131k y\u00f6n\u00fcnde hareket etmesini sa\u011flayabilecekleri basitten karma\u015f\u0131\u011fa bir tak\u0131m hareketleri ger\u00e7ekle\u015ftirebilecek malzemelerin \u00fcretilebilmesinin m\u00fcmk\u00fcn oldu\u011funu g\u00f6stermi\u015f oldu. Ara\u015ft\u0131rman\u0131n detaylar\u0131 ve bulgular\u0131 Proceedings of the National Academy of Sciences\u2018da yay\u0131mland\u0131. Biyolojide, \u0131\u015f\u0131\u011f\u0131n hareket ve de\u011fi\u015fime yol a\u00e7t\u0131\u011f\u0131 bir\u00e7ok \u00f6rne\u011fi g\u00f6zlemliyor ve biliyoruz. Fototaksi olarak bilinen bu hareket tipinin en b\u00fcy\u00fck \u00f6l\u00e7ekli ve bilinen \u00f6rne\u011fi ise g\u00fcnebakan bitkisidir. I\u015f\u0131k, bu \u00e7al\u0131\u015fmada \u00fcretilen malzemeyi Curie s\u0131cakl\u0131\u011f\u0131 ilkesine dayanarak hareket ettirilmelerini sa\u011flad\u0131. Curie s\u0131cakl\u0131\u011f\u0131 ise, \u00fczerine \u00e7\u0131k\u0131ld\u0131\u011f\u0131nda maddelerin kendi manyetik \u00f6zelliklerini de\u011fi\u015ftirdikleri limit s\u0131cakl\u0131k olarak d\u00fc\u015f\u00fcn\u00fclebilir. Dolay\u0131s\u0131yla,\u00a0 Curie s\u0131cakl\u0131\u011f\u0131n\u0131n ne oldu\u011fu bilinen bir maddenin manyetikli\u011finin a\u00e7\u0131k veya kapal\u0131 konuma getirilmesi olduk\u00e7a kolay olacakt\u0131r. Ferromanyetik CrO2 ile katk\u0131 yap\u0131larak \u00fcretilmi\u015f olan biyopolimerler ve elastomerler, lazer ve g\u00fcn\u0131\u015f\u0131\u011f\u0131na maruz b\u0131rak\u0131ld\u0131klar\u0131nda \u0131s\u0131narak manyetik \u00f6zelliklerini kaybederek, tekrar so\u011fuyana kadar manyetik olarak kapal\u0131 konumda kal\u0131yorlar. Filmler, s\u00fcngerler ve hidrojeller haline getirilen malzemenin kendine has \u00f6zellikleri oluyor ve manyetik etki alt\u0131nda iken geni\u015fleyebiliyor, d\u00f6nebiliyor veya herhangi bir y\u00f6ne do\u011fru b\u00fck\u00fclebiliyor. Ara\u015ft\u0131rman\u0131n yazarlar\u0131ndan Fiorenzo Omenetto, bu basit hareketleri; y\u00fczme, y\u00fcr\u00fcme ve s\u00fcr\u00fcnme veya k\u0131vr\u0131lma gibi daha karma\u015f\u0131k hareketlere \u00e7evirebildiklerini belirtiyor. \u00dcstelik bu hareketler uzaktan kablosuz olarak yaln\u0131zca \u0131\u015f\u0131k ile tetiklenebiliyor. Omenetto ve ekibi \u0131\u015f\u0131k ile ayd\u0131nlat\u0131ld\u0131\u011f\u0131nda bu karma\u015f\u0131k hareketleri kullanarak nesneleri kavray\u0131p b\u0131rakabilen yumu\u015fak tutama\u00e7lar \u00fcretti. Lokalize ve odaklanm\u0131\u015f \u0131\u015f\u0131\u011f\u0131n se\u00e7ici olarak bir yap\u0131n\u0131n farkl\u0131 porsiyonlar\u0131 hareket ettirebilece\u011fi g\u00f6sterilmi\u015f oldu. Ara\u015ft\u0131rmac\u0131lar ke\u015fiflerinin \u00e7ok y\u00f6nl\u00fcl\u00fc\u011f\u00fcn\u00fc ve i\u015flevlerini tenkit edebilmek i\u00e7in basit bir Curie motoru yapt\u0131. I\u015f\u0131k ile harekete ge\u00e7irilebilen malzemeden y\u00fcz\u00fck \u015feklinde bir par\u00e7a yap\u0131larak i\u011fne arkas\u0131na yerle\u015ftirildi. Magnet kenar\u0131na koyulan madde lazer ile y\u00fcz\u00fc\u011f\u00fcn belirlenmi\u015f bir yerinden \u0131\u015f\u0131\u011fa maruz b\u0131rak\u0131ld\u0131 ve bu lokalize olarak y\u00fcz\u00fc\u011f\u00fcn o porsiyonunu demanyetize etti. Bu da y\u00fcz\u00fc\u011f\u00fcn d\u00f6nmesini ve hareket etmesini sa\u011flad\u0131. Y\u00fcz\u00fck d\u00f6nd\u00fck\u00e7e farkl\u0131 bir b\u00f6lgesi lazer ile vurulabildi\u011finden farkl\u0131 bir b\u00f6lgesi demanyetize olan mini motor s\u00fcrekli olarak d\u00f6nmeye devam etti. Polidimetilsoloksan -polydimethylsoloxane (PDMS)- olarak bilinen ve esnek filmlerin, ipek fibroinlerin \u00fcretiminde kullan\u0131lan \u00e7ok y\u00f6nl\u00fc, biyo-uyumlu ve de m\u00fckemmele yak\u0131n optik \u00f6zellikleri olan saydam bir elastomer bu malzemelerin \u00fcretilmesinde de kullan\u0131ld\u0131. Yine elastomerik olmas\u0131 bu malzeme ile \u00fcretilecek materyallerin kolay bir \u015fekilde istenilen forma girmesini de sa\u011fl\u0131yor. Malzeme kal\u0131p ve \u00fcretiminde yap\u0131lacak de\u011fi\u015fimler, \u0131\u015f\u0131k \u015fiddet ve kal\u0131plar\u0131nda yap\u0131lacak de\u011fi\u015fimler ve manyetik alan\u0131n kontrol edilmesi ile olduk\u00e7a karma\u015f\u0131k ve iyi hesaplanm\u0131\u015f amaca y\u00f6nelik -\u00f6rne\u011fin nano-valflerin mikro-s\u0131v\u0131lar i\u00e7inde hareketlerinin sa\u011flanmas\u0131 gibi- nano ve daha b\u00fcy\u00fck \u00f6l\u00e7ekte hareketler sa\u011flanabilecek.", "tags": ["\u0131\u015f\u0131k", "malzeme bilimi"]},
{"source": "bilimfili.com", "url": "https://bilimfili.com/kandaki-bakterileri-ve-toksinleri-temizleyen-nano-robot-gelistirildi/", "category": "teknoloji", "date": "5 Haziran 2018", "title": "Kandaki Bakterileri ve Toksinleri Temizleyen Nano-Robot Geli\u015ftirildi", "content": "Kaliforniya \u00dcniversitesi San Diego Yerle\u015fkesi m\u00fchendisleri, kanda y\u00fczerek zararl\u0131 bakterileri ve onlar\u0131n \u00fcretti\u011fi zehirli maddeleri yok edebilen k\u00fc\u00e7\u00fck robotlar geli\u015ftirdi. Ultrason ile \u00e7al\u0131\u015ft\u0131r\u0131lan bu benzersiz nano-robotlar, biyolojik ak\u0131\u015fkanlar\u0131n kirden ve zehirden ar\u0131nd\u0131r\u0131lmas\u0131 i\u00e7in ileride hem g\u00fcvenli hem de verimli bir yol sunabilir. Ara\u015ft\u0131rmac\u0131lar bu nanorobotlar\u0131 yap\u0131land\u0131rmak i\u00e7in alt\u0131n nanokablolar\u0131, p\u0131ht\u0131g\u00f6ze (trombosit) ve k\u0131rm\u0131z\u0131 kan h\u00fccresi zarlar\u0131n\u0131n kar\u0131\u015f\u0131m\u0131yla kaplad\u0131. Bu hibrit h\u00fccre zar\u0131 kaplamas\u0131, nanorobotlar\u0131n iki farkl\u0131 h\u00fccrenin g\u00f6revlerini ayn\u0131 anda yapabilmesine olanak tan\u0131yor: P\u0131ht\u0131g\u00f6zeler (MRSA bakterileri gibi patojenlere ba\u011flan\u0131r) ve k\u0131rm\u0131z\u0131 kan h\u00fccreleri (zararl\u0131 bakterilerin \u00fcretti\u011fi zehirleri emip, etkisiz h\u00e2le getirir). Nanorobotlar\u0131n alt\u0131n g\u00f6vdesi ultrasona yan\u0131t veriyor; bu sayede kimyasal yak\u0131t olmaks\u0131z\u0131n h\u0131zl\u0131 bir \u015fekilde y\u00fczebiliyorlar. Bu hareket kabiliyeti, nanorobotlar\u0131n kanda hedeflerine (bakteriler ve zehirler) verimli olarak ula\u015fmas\u0131na yard\u0131m ederek, kan\u0131n temizlenme h\u0131z\u0131n\u0131 y\u00fckseltiyor. 30 May\u0131s 2018 tarihli Science Robotics dergisinde \u00e7al\u0131\u015fmalar\u0131n\u0131 \u00f6zetleyen ekipten Josepg Wang \u015f\u00f6yle a\u00e7\u0131kl\u0131yor: \u201cDo\u011fal h\u00fccre kaplamalar\u0131n\u0131 yapay nano-makinelerle b\u00fct\u00fcnle\u015ftirerek, minik robotlara yeni beceriler kazand\u0131rabiliriz; patojenlerin ve toksinlerin v\u00fccuttan uzakla\u015ft\u0131r\u0131lmas\u0131 gibi.\u201d Bilimciler, s\u00f6z\u00fcn\u00fc ettikleri hibrit kaplamay\u0131 elde etmek i\u00e7in \u00f6nce p\u0131ht\u0131g\u00f6zelerden ve k\u0131rm\u0131z\u0131 kan h\u00fccrelerinden zarlar\u0131 tamamen ay\u0131r\u0131yor. Ard\u0131ndan y\u00fcksek frekansl\u0131 ses dalgalar\u0131 uygulayarak, bu zarlar\u0131n kayna\u015fmas\u0131n\u0131 sa\u011fl\u0131yorlar. Zarlar ger\u00e7ek h\u00fccrelerden al\u0131nd\u0131\u011f\u0131 i\u00e7in t\u00fcm orijinal h\u00fccre y\u00fczey proteini i\u015flevlerine sahip oluyorlar. Nano-robotlar\u0131 yapmak i\u00e7in bu hibrit zarlar, spesifik bir y\u00fczey kimyas\u0131 kullan\u0131larak, alt\u0131n nano-kablolar\u0131n \u00fczerine kaplan\u0131yor. Nano-robotlar, insan sa\u00e7\u0131n\u0131n geni\u015fli\u011finden yakla\u015f\u0131k 25 kat daha k\u00fc\u00e7\u00fck. Ultrasonla g\u00fc\u00e7 sa\u011fland\u0131\u011f\u0131nda, kan\u0131n i\u00e7inden saniyede 35 mikrometreye varan bir h\u0131zla ilerleyebiliyorlar. S\u0131namalarda, bilimciler MRSA ve onlar\u0131n toksinleri bula\u015fm\u0131\u015f kan \u00f6rneklerini temizlemek i\u00e7in nano-robotlar\u0131 kullanmay\u0131 denedi. Be\u015f dakikan\u0131n ard\u0131ndan, bu kan \u00f6rneklerinde, nano-robot kat\u0131lmayan \u00f6rneklerden \u00fc\u00e7 kat daha az bakteri ve toksin bulunuyordu.  Kan p\u0131ht\u0131la\u015fmaya b\u0131rak\u0131ld\u0131\u011f\u0131nda, baz\u0131 plazma proteinleri, p\u0131ht\u0131n\u0131n \u00e7at\u0131s\u0131n\u0131n olu\u015fumuna kat\u0131l\u0131r. Fibrinojen, fibrin ve p\u0131ht\u0131la\u015fma fakt\u00f6rleri i\u00e7ermeyen \u00e7\u00f6zelti SERUM olarak bilinir. Kan plazmas\u0131, p\u0131ht\u0131la\u015fma olmaks\u0131z\u0131n kan h\u00fccrelerinin santrif\u00fcj edilerek uzakla\u015ft\u0131r\u0131lmas\u0131 ile elde edilen s\u00fcper-natan s\u0131v\u0131d\u0131r. Serumdan farkl\u0131 olarak plazmada, fibrinojen ve di\u011fer p\u0131ht\u0131la\u015fma fakt\u00f6rleri bulunur. (\u2026) Di\u011fer plazma proteinleri karaci\u011ferde sentezlenirken, gama-globulinler B-h\u00fccreleri olarak bilinen lenfositlerin bir s\u0131n\u0131f\u0131 taraf\u0131ndan sentezlenir. Bu nedenle ciddi karaci\u011fer hastal\u0131klar\u0131n\u0131n belirlenmesinde kullan\u0131lan ay\u0131r\u0131c\u0131lardan biridir. (\u2026) Plazmada en bol bulunan protein albumindir. (\u2026) Albuminin iki temel i\u015flevi, plazma ve h\u00fccre d\u0131\u015f\u0131 s\u0131v\u0131 arac\u0131l\u0131\u011f\u0131 ile k\u00fc\u00e7\u00fck molek\u00fclleri ta\u015f\u0131mak ve kapiller i\u00e7inde osmotik bas\u0131nc\u0131 sa\u011flamakt\u0131r. (\u2026) Albumin, plazma osmotik bas\u0131nc\u0131n\u0131n %80\u2019ini sa\u011flar; bu, ikinci ya\u015famsal i\u015flevidir. Osmotik bas\u0131n\u00e7, ven\u00f6z biti\u015f noktas\u0131nda, interstisiyel s\u0131v\u0131n\u0131n kapillere geri d\u00f6n\u00fc\u015f\u00fcn\u00fc sa\u011flayan temel g\u00fc\u00e7t\u00fcr. (\u2026) Albumin iki nedenle osmotik bas\u0131nc\u0131 b\u00fcy\u00fck \u00f6l\u00e7\u00fcde etkiler: A\u011f\u0131rl\u0131k temelinde en bol bulunan proteindir ve di\u011fer \u00f6nemli plazma proteinlerine oranla d\u00fc\u015f\u00fck molek\u00fcl a\u011f\u0131rl\u0131\u011f\u0131na sahiptir. Osmotik bas\u0131nc\u0131n \u00e7\u00f6zeltideki taneciklerin say\u0131s\u0131na g\u00f6re de\u011fi\u015fmesi gibi, molek\u00fcllerin ba\u011flanmas\u0131 ile ilgili \u00f6zellikler hat\u0131rlanmal\u0131d\u0131r. pH 7,4\u2019te albuminin negatif y\u00fck\u00fcn\u00fcn y\u00fcksek olmas\u0131, \u00e7\u00f6zeltide bulunan taneciklerin say\u0131s\u0131na g\u00f6re tahmin edilenden daha b\u00fcy\u00fck bir osmotik etki meydana getirerek, y\u00fczeylerinde su k\u00fcmeleri olu\u015fumuna neden olur. \u2013 Montgomery & Conway & Spector & Chappell (Biyokimya: Olgu Sunumlu Yakla\u015f\u0131m)", "tags": ["kan dola\u015f\u0131m\u0131", "nanoteknoloji", "robotlar", "tedavi y\u00f6ntemleri"]},
{"source": "bilimfili.com", "url": "https://bilimfili.com/tumor-gelisimini-takip-eden-yapay-zeka/", "category": "teknoloji", "date": "3 Eyl\u00fcl 2018", "title": "T\u00fcm\u00f6r Geli\u015fimini Tahmin Edebilen Yapay Zeka", "content": "Sistemin, onkologlara kanserin hangi safhada oldu\u011funu daha iyi tespit etme \u015fans\u0131 vermesi ve bunu takiben hangi tedavileri uygulayarak kanseri durdurabileceklerini g\u00f6stermesi bekleniyor. Kanseri, \u00e7ok ge\u00e7 olmadan tedavi etmeye ba\u015flarsak yenebilece\u011fimizi biliyoruz. Burada kilit nokta, ara\u015ft\u0131rmac\u0131lardan ayn\u0131 zamanda Revolver\u2019in mucidi Institute of Cancer Research`den Andrea Sottoriva\u2019ya g\u00f6re, kanserden bir ad\u0131m \u00f6nde olabilmek. Revolver \u015fimdiye kadar Sottoriva ve ekibine kanserlerdeki kilit nitelikte \u00f6nem ta\u015f\u0131yan evrimsel safhalar\u0131n\u0131 \u00e7\u00f6zmeleri noktas\u0131nda olduk\u00e7a yard\u0131mc\u0131 oldu. Kanserin nas\u0131l evrildi\u011fini takip ederken, \u00e7ok fazla hastan\u0131n verilerini kullanarak genetik \u2018aile a\u011fac\u0131\u2019 olu\u015fturan yapay zeka algoritmas\u0131, mutasyon dizilerini tan\u0131layarak \u00e7o\u011funlukla kanser ile sonu\u00e7lananlar\u0131 alg\u0131layabiliyor. Daha \u00f6nceki kanser hastal\u0131\u011f\u0131 \u00fczerinden yap\u0131lan aile a\u011fa\u00e7lar\u0131, bireysel hasta verilerine dayan\u0131yordu. Ancak kansere giden mutasyon olduk\u00e7a rastgele bir karaktere sahip oldu\u011fundan, tek bir ki\u015finin kanserli dokusunda dahi farkl\u0131l\u0131k g\u00f6sterebiliyor. Bu da as\u0131l \u00f6nemli olan ve hastal\u0131\u011fa yol a\u00e7an veya kanserin evrilmesine olanak sa\u011flayan mutasyonlar\u0131n tespit edilememesine sebep olabiliyordu. Analizlerde bu sorunu a\u015fmam\u0131z\u0131 sa\u011flayan Revolver ise sim\u00fcltane olarak 178 hastan\u0131n mutasyon verilerini analiz edebiliyor. Bu kapsamda d\u00f6rt kanser tipinden 768 t\u00fcm\u00f6r\u00fc bir seferde analiz edip verilerini i\u015fleyebildi\u011fi belirtiliyor. Bu yolla kanserin att\u0131\u011f\u0131 temel evrimsel ad\u0131mlar\u0131n, iyi huylu t\u00fcm\u00f6rlerden daha iyi anla\u015f\u0131lmas\u0131 m\u00fcmk\u00fcn oldu. \u0130yi huylu kolon poliplerinin kanser dokusu haline gelmesine sebep oldu\u011fu bilinen \u00fc\u00e7 kilit mutasyonu daha \u00f6nce bildi\u011fimiz halde, bu algoritma sayesinde ilk kez tek bir hastada ve bir arada g\u00f6zleme \u015fans\u0131na eri\u015ftik. Bu avantajlar\u0131n yan\u0131 s\u0131ra Revolver, kolorektal kanser hastalar\u0131n\u0131n y\u00fczde 95\u2019inin gen profilinde bulunan \u00fc\u00e7 ayr\u0131 mutasyonu daha tespit etmeyi ba\u015fard\u0131. Yine Revolver sayesinde b\u00f6brek, meme ve akci\u011fer kanserinin evrimini y\u00fcr\u00fcten temel mutasyonlar\u0131 da ba\u015far\u0131 ile tan\u0131land\u0131. T\u00fcm\u00f6r i\u00e7i (intra-tumour) evrimi daha iyi anlamak, kanser terapilerinde tedavi \u015fekli, y\u00f6ntemi, s\u00fcresi ve dozaj\u0131n\u0131n ayarlanabilmesi i\u00e7in olduk\u00e7a b\u00fcy\u00fck bir \u00f6nem ta\u015f\u0131yor. T\u00fcm tedavinin verimlili\u011fi b\u00fcy\u00fck \u00f6l\u00e7\u00fcde burada elde edilecek bilgilere ba\u011fl\u0131 diyebiliriz.", "tags": ["kanser", "yapay zeka"]},
{"source": "bilimfili.com", "url": "https://bilimfili.com/3d-yazicidan-elde-edilen-prototip-biyonik-goz/", "category": "teknoloji", "date": "9 Eyl\u00fcl 2018", "title": "3D Yaz\u0131c\u0131dan Elde Edilen Prototip Biyonik G\u00f6z", "content": "University of Minnesota\u2019dan bilim insanlar\u0131 ilk kez tamam\u0131 3D yaz\u0131c\u0131 ile \u00fcretilmi\u015f yar\u0131mk\u00fcre \u0131\u015f\u0131k resept\u00f6r\u00fc a\u011f\u0131 \u00fcretmeyi ba\u015fard\u0131. Bu ke\u015fif, birg\u00fcn az g\u00f6ren veya g\u00f6rme engelli insanlar\u0131n g\u00f6rme yetilerini geri kazanmalar\u0131n\u0131 sa\u011flayabilecek \u2018biyonik g\u00f6z\u2019 \u00fcretimine giden yolda \u00e7ok b\u00fcy\u00fck bir ad\u0131m olarak de\u011ferlendiriliyor. Advanced Materials\u2019ta yay\u0131mlanan \u00e7al\u0131\u015fman\u0131n ba\u015fyazar\u0131 ayn\u0131 zamanda 3D yaz\u0131c\u0131lar ile yazd\u0131r\u0131lm\u0131\u015f yar\u0131iletken cihazlar\u0131n patentlerini de elinde bulunduruyor. Ara\u015ft\u0131rmac\u0131lar, ilk olarak yar\u0131mk\u00fcre bi\u00e7iminde cam kubbe \u00fcreterek, k\u0131vr\u0131ml\u0131 bir y\u00fczeyde elektronik bir cihaz yazd\u0131rmadaki sorunun \u00f6n\u00fcne ge\u00e7meye \u00e7al\u0131\u015ft\u0131. \u00d6zel \u00fcretim 3D yaz\u0131c\u0131 ile ikinci a\u015famada g\u00fcm\u00fc\u015f par\u00e7ac\u0131kl\u0131 3D yaz\u0131c\u0131 m\u00fcrekkebini kullanan ara\u015ft\u0131rmac\u0131lar, kubbe \u00fczerinde yo\u011funla\u015fan m\u00fcrekkebin bulundu\u011fu yerde kuruyarak dam\u0131t\u0131ld\u0131\u011f\u0131 yerde kalmas\u0131n\u0131 sa\u011flad\u0131. Bunun \u00fczerine yar\u0131iletken polimer malzeme ile fotodiotlar (photodiodes) \u00fcretilerel \u0131\u015f\u0131k uyar\u0131s\u0131ndan elektrik \u00fcretilmesini sa\u011flad\u0131. Toplamda 1 saat s\u00fcren t\u00fcm a\u015famalar\u0131n sonunda, yaln\u0131zca 3D yaz\u0131c\u0131 ile \u00fcretilmi\u015f yar\u0131iletkenler ile \u0131\u015f\u0131\u011f\u0131n elektri\u011fe \u00e7evrilmesinde y\u00fczde 25 verimlili\u011fe ula\u015f\u0131ld\u0131.  Rutin anlamda aktif elektronikler \u00fcretmede uzun yollar katetti\u011fimizi belirten ara\u015ft\u0131rmac\u0131lar, art\u0131k 3D yaz\u0131c\u0131 \u00fcr\u00fcn\u00fc olan yar\u0131iletkenlerin, mikrofabrikasyon fasilitelerinde seri \u00fcretime giren yar\u0131iletken cihazlar\u0131n verimlilik d\u00fczeyi ile yar\u0131\u015fma potansiyeli ta\u015f\u0131d\u0131\u011f\u0131n\u0131 g\u00f6zler \u00f6n\u00fcne seriyor. \u00dcstelik \u015fu anda, mevcut ara\u015ft\u0131rmada da oldu\u011fu gibi k\u0131vr\u0131ml\u0131 kubbe tipi y\u00fczeylerde de yar\u0131iletken cihazlar \u00fcretebilmeleri dolay\u0131s\u0131yla bir ad\u0131m \u00f6ne olduklar\u0131n\u0131 belirtiyorlar. McAlpine ve ara\u015ft\u0131rma ekibi, 3D yaz\u0131c\u0131lar ile elektronik ve biyolojik \u00fcr\u00fcnlerin tekil bir platform \u00fczerinde \u00fcretilebildi\u011fini g\u00f6stermeleri ve bu alandaki ba\u015far\u0131lar\u0131 ile biliniyorlar. 3D yaz\u0131c\u0131 ile \u00fcrettikleri \u2018Biyonik kulak\u2019 ile birka\u00e7 y\u0131l \u00f6nce tan\u0131nan ara\u015ft\u0131rma ekibi o zamandan bu yana 3D yaz\u0131c\u0131 ile \u00fcretilmi\u015f ya\u015famsal olanlara benzer yapay organlar \u00fcreterek bunlar\u0131n ameliyatlarda kullan\u0131lmas\u0131n\u0131 da sa\u011flad\u0131. Bu \u00fcr\u00fcnlerin aras\u0131nda biyonik deri i\u015flevi g\u00f6rebilen elektronik fabrik, omurilik zedelenmeleri ile ya\u015fayan insanlar\u0131n baz\u0131 fonksiyonlar\u0131n\u0131 geri kazanmalar\u0131n\u0131 sa\u011flayan h\u00fccresel yap\u0131lar ve hareket edebilen direkt elektronik eller gibi yap\u0131lar bulunuyor. McAlpine, bir sonraki ad\u0131m\u0131n daha fazla \u0131\u015f\u0131k resept\u00f6rleri bulunan ve verimlili\u011fi \u00e7ok daha y\u00fcksek olan bir g\u00f6z prototipi \u00fcretmek oldu\u011funu belirtiyor. Bundan sonraki en \u00f6nemli ad\u0131m ise, direkt olarak ger\u00e7ek g\u00f6z gibi kullan\u0131labilecek sentetik yar\u0131mk\u00fcre g\u00f6z yap\u0131lar\u0131n\u0131n seri \u00fcretimi olacakt\u0131r.", "tags": ["3D yaz\u0131c\u0131lar", "g\u00f6zbilim (oftalmoloji)", "protez", "sentetik biyoloji"]},
{"source": "bilimfili.com", "url": "https://bilimfili.com/kelebek-kanadi-mimarisi-uygulanan-gunes-pillerinin-verimi-yukseldi/", "category": "teknoloji", "date": "20 Ekim 2017", "title": "Kelebek Kanad\u0131 Mimarisi Uygulanan G\u00fcne\u015f Pillerinin Verimi Y\u00fckseldi", "content": "Kaliforniya Teknoloji Enstit\u00fcs\u00fc ve\u00a0Karlsruh Teknoloji Enstit\u00fcs\u00fc ara\u015ft\u0131rmac\u0131lar\u0131ndan olu\u015fan bir ekip, g\u00fcl kelebe\u011finin kanat mimarisini taklit ederek, ince film g\u00fcne\u015f h\u00fccrelerinin verimini iyile\u015ftirmeyi ba\u015fard\u0131.\u00a0Science Advances dergisinde yay\u0131mlanan makalelerinde, kelebek kanatlar\u0131 \u00fczerinde nas\u0131l \u00e7al\u0131\u015fmaya ba\u015flad\u0131klar\u0131n\u0131 ve sonu\u00e7 olarak elde ettikleri geli\u015fmi\u015f g\u00fcne\u015f h\u00fccrelerinin ayr\u0131nt\u0131lar\u0131n\u0131 payla\u015ft\u0131lar. G\u00fcne\u015f h\u00fccrelerinin verimini artt\u0131rmay\u0131 hedefleyen bilimcilerin \u00e7o\u011fu, ince film g\u00fcne\u015f h\u00fccrelerine y\u00f6neliyor. Bu h\u00fccreler hem daha hafif, hem de geleneksel kristal-bazl\u0131 h\u00fccrelerden daha kolay \u00e7al\u0131\u015f\u0131labiliyor. E\u011fer daha uzun s\u00fcreler boyunca \u00e7al\u0131\u015fmalar\u0131 sa\u011flanabilirse, daha da verimli olmalar\u0131 bekleniyor. G\u00fcne\u015f h\u00fccrelerinin veriminin bu \u015fekilde iyile\u015ftirilmesinin \u00f6n\u00fcndeki engellerden biri, g\u00fcne\u015fi izleyecek hareketli donan\u0131m\u0131n \u00e7ok pahal\u0131 olmas\u0131. Yap\u0131lan yeni \u00e7al\u0131\u015fmada ise Hindistan\u2019da s\u0131kl\u0131kla rastlanan g\u00fcl kelebe\u011finin (Lat. Pachliopta aristolochiae), so\u011fuk havalarda onu \u0131s\u0131tan siyah yumu\u015fak kanatlar\u0131ndan esinlenildi. Bu kelebe\u011fin kanatlar\u0131 hakk\u0131nda daha fazla bilgiye sahip olmak amac\u0131yla, ekip bir miktar \u00f6rnek toplad\u0131 ve elektron mikroskopu alt\u0131nda inceledi. Kanatlar, delikli pullarla kapl\u0131yd\u0131. Bu delikler sayesinde kanatlar hem hafif oluyordu, hem de kendilerine \u00e7arpan \u0131\u015f\u0131\u011f\u0131 sa\u00e7\u0131yorlard\u0131. Bu da kelebe\u011fin, g\u00fcne\u015ften gelen \u0131s\u0131dan daha fazla so\u011furmas\u0131n\u0131 sa\u011fl\u0131yordu. Siyah kelebe\u011fin kanatlar\u0131ndaki nano-deliklerin elektron mikroskopuile al\u0131nan g\u00f6r\u00fcnt\u00fcs\u00fc. Telif: Radwanul Hasan Siddique, KIT/Caltech G\u00fcl kelebe\u011finin kanatlar\u0131n\u0131n bu yap\u0131s\u0131ndan ilham alan bilimciler, hidrojenlenmi\u015f amorf silikon yapraklar kullanarak, laboratuvarda benzer yap\u0131lar \u00fcretti. De\u011fi\u015fik b\u00fcy\u00fckl\u00fcklerde a\u015f\u0131r\u0131 ufak delikler olan bir \u00fcst katman sayesinde, \u0131\u015f\u0131\u011f\u0131n sa\u00e7\u0131larak, alttaki silikon tabana \u00e7arpmas\u0131 sa\u011fland\u0131. Bu tasar\u0131m\u0131n, daha \u00f6nce yap\u0131lan tasar\u0131mlara k\u0131yasla yakla\u015f\u0131k 2 kat daha fazla \u0131\u015f\u0131k toplayabildi\u011fi saptand\u0131.  KIT ve Caltech bilimcileri, do\u011fadan esinlenerek fotovoltaik bir uygulama geli\u015ftirmi\u015f oldu. Telif: Radwanul Hasan Siddique, KIT/Caltech", "tags": ["b\u00f6cekler (entomoloji)", "enerji kaynaklar\u0131", "g\u00fcne\u015f enerjisi", "hayvanbilim (zooloji)", "Omurgas\u0131zlar grubu (Invertebrata)"]},
{"source": "bilimfili.com", "url": "https://bilimfili.com/karmasik-hareket-yetenegi-olan-hidrojeller/", "category": "teknoloji", "date": "14 Eyl\u00fcl 2018", "title": "Karma\u015f\u0131k Hareket Yetene\u011fi Olan Hidrojeller", "content": "Ya\u015fayan organizmalar, yumu\u015fak dokular\u0131n\u0131 kas\u0131p gev\u015feterek karma\u015f\u0131k ve \u00fc\u00e7 boyutta hareketlerini ve i\u015flevlerini\u00a0ger\u00e7ekle\u015ftirirler. Ancak uzun y\u0131llard\u0131r bu kabiliyete sahip materyal \u00fcretme ve insan yap\u0131m\u0131 malzemeler ile bu hareket \u00e7e\u015fitlili\u011fini elde etmenin olduk\u00e7a zorlu\u011fu ile y\u00fczle\u015fiyoruz. University of Texas\u2019tan bir ara\u015ft\u0131rmac\u0131n\u0131n Nature Communications\u2019ta yay\u0131mlad\u0131\u011f\u0131 yeni bir makalede\u00a0bu soruna bir \u00e7\u00f6z\u00fcm \u00fcretilebilece\u011fini g\u00f6sterdi. Ayn\u0131 \u00fcniversitede Materials Science and Engineering Department\u2019tan (Malzeme Bilimi ve M\u00fchendisli\u011fi B\u00f6l\u00fcm\u00fc) Kyungsuk Yum ve doktora \u00f6\u011frencisi Amirali Nojoomi, iki boyutlu hidrojellerin genle\u015fip kas\u0131lmalar\u0131n\u0131 sa\u011flayacak \u015fekilde programlanmalar\u0131 ile \u00fc\u00e7 boyutlu karma\u015f\u0131k \u015fekillerde bulunablen ve karma\u015f\u0131k hareket edebilen yap\u0131lar \u00fcretilebilecek bir yol ke\u015ffetti. \u0130stenilen zamanda ve mekanda, hidrojel yap\u0131s\u0131n\u0131n istenilen y\u00fczeyine uygulanan kuvvetler ile kontrol edilen bu \u00fc\u00e7 boyutlu yap\u0131 olu\u015fturma s\u00fcrecinin yumu\u015fak malzemelerden sistemlerin m\u00fchendisli\u011fini, dizayn ve \u00fcretimini etkili bi\u00e7imde de\u011fi\u015ftirece\u011fi \u00f6ng\u00f6r\u00fcl\u00fcyor. Teknolojinin potansiyel uygulamalar\u0131n\u0131n i\u00e7inde biyolojik yap\u0131lardan ilham alan yumu\u015fak robotik, yapay kaslar ve programlanabilir maddeler gibi uygulama alanlar\u0131 bulunuyor. S\u00fcrekli formunu ve \u015feklini de\u011fi\u015ftirebilen biyolojik organizma ve yap\u0131lar\u0131 inceleyen ara\u015ft\u0131rmac\u0131lar dinamik \u00fc\u00e7 boyutlu yap\u0131lar\u0131n da benzer \u015fekilde farkl\u0131 \u015fekiller \u00fcretebilmelerini, \u015fekil de\u011fi\u015ftirebilmelerini ve karma\u015f\u0131k hareket yetene\u011fi sahibi olmalar\u0131n\u0131 sa\u011flayabilmeyi hedefliyor. S\u0131cakl\u0131\u011fa tepki \u00fcretebilen hidrojelleri kullanan bilimciler, bu hidrojelleri uzamsal olarak programlayarak s\u0131cakl\u0131k de\u011fi\u015fimleri ile genle\u015fip k\u00fc\u00e7\u00fclmelerini sa\u011flayan bir yakla\u015f\u0131m geli\u015ftirdi. Dijital \u0131\u015f\u0131klar ile 4 boyutlu yazd\u0131rma uygulanan s\u00fcre\u00e7 hem \u00fc\u00e7 boyutu hem de zaman\u0131 bir de\u011fi\u015fken olarak kullanabiliyor. Bu metodu kullanarak Yum, tek bir a\u015famada \u00e7oklu 3 boyutlu yap\u0131lar \u00fcretebildiklerini belirtiyor. Yum ayn\u0131 zamanda bu yumu\u015fak malzemeleri programlayarak k\u00fc\u00e7\u00fclmelerini, genle\u015fmelerini ve huni, e\u011fer ve b\u00fcz\u00fc\u015f\u00fck ip gibi \u015fekilleri almalar\u0131n\u0131 ve hatta y\u00f6nlerini manip\u00fcle etmelerini sa\u011flayabildiklerini s\u00f6yl\u00fcyor. Daha karma\u015f\u0131k yap\u0131lar \u00fcretmek i\u00e7in mod\u00fclerite konsepti \u00fczerine dizayn kurallar\u0131 geli\u015ftiren Yum, olu\u015fturulan \u015fekillerin dinamik olmas\u0131n\u0131 sa\u011flad\u0131\u011f\u0131n\u0131 belirtiyor. Programlama ile ayn\u0131 zamanda \u015fekillerin sekansl\u0131 ve karma\u015f\u0131k hareketlerinin ve \u015fekil de\u011fi\u015ftirme h\u0131z\u0131n\u0131 da kontrol edebiliyoruz. 60 saniyeden k\u0131sa bir s\u00fcre i\u00e7inde ger\u00e7ekle\u015fen yazd\u0131rma ve programlama i\u015fleminin bu s\u00fcrecin olduk\u00e7a \u00f6l\u00e7eklenebilir ve end\u00fcstriyel anlamda i\u015flevsel oldu\u011funu g\u00f6steriyor.", "tags": ["3D yaz\u0131c\u0131lar", "malzeme bilimi", "meta-malzeme", "sentetik biyoloji"]},
{"source": "bilimfili.com", "url": "https://bilimfili.com/vicarious-yapay-zeka-ekibi-captcha-kodunu-yendigini-duyurdu/", "category": "teknoloji", "date": "31 Ekim 2017", "title": "Vicarious Yapay Zeka Ekibi, CAPTCHA Kodunu Yendi\u011fini Duyurdu", "content": "Vicarious Yapay Zeka ekibinden ara\u015ft\u0131rmac\u0131lar, Science\u2019da\u00a0yay\u0131mlanan \u00e7al\u0131\u015fmalar\u0131nda CAPTCHA kodlar\u0131n\u0131, geli\u015ftirdikleri yenilik\u00e7i y\u00f6ntemle a\u015fabildiklerini duyurdu. 2000\u2019li y\u0131llar\u0131n ba\u015f\u0131nda, internet siteleri, sitelere eri\u015fim sa\u011flayarak tahribat olu\u015fturan bot denilen robotlar\u0131n s\u0131kl\u0131kla sald\u0131r\u0131s\u0131na u\u011fruyordu. Botlar\u0131n sitelere eri\u015fimini engelleyebilmek ad\u0131na internet siteleri, \u00fcyelik olu\u015fturma s\u0131ras\u0131nda, insanlar\u0131 ve robotlar\u0131 birbirinden ay\u0131rabilmek i\u00e7in insanlar\u0131n \u00e7\u00f6zebilece\u011fi ancak robotlar i\u00e7in imkans\u0131z say\u0131labilecek kodlar olan CAPTCHA kodlar\u0131n\u0131 kullanmaya ba\u015flad\u0131. \u00d6nceleri de, bir\u00e7ok ara\u015ft\u0131rma ekibi bu kodlar\u0131 a\u015fmay\u0131 ba\u015farabilmi\u015fti. Ancak bu y\u00f6ntemler, binlerce veya milyonlarca \u00f6rne\u011fin bir araya getirilip, CAPTCHA kodlar\u0131n\u0131 k\u0131rabilecek yeterlili\u011fe gelinmesini gerektiriyordu. D\u00f6rt y\u0131l \u00f6nce ise, Vicarious Yapay Zeka\u2019dan bir ekip, sadece birka\u00e7 \u00f6rnekten sonra CAPTCHA kodlar\u0131n\u0131 yenebilen bir yapay zeka geli\u015ftirmi\u015f, ancak bu \u00e7al\u0131\u015fmalar\u0131n\u0131, bot \u00fcreticilerinin eline bir silah vermemek ad\u0131na yay\u0131mlamam\u0131\u015ft\u0131. Art\u0131k CAPTCHA kodlar\u0131, kullan\u0131c\u0131n\u0131n yaln\u0131zca harfleri de\u011fil, bir resim i\u00e7indeki \u00f6zel bir nesneyi tan\u0131mlamas\u0131n\u0131 da istiyor, dolay\u0131s\u0131yla, Vicarious ekibi art\u0131k bir tehlike kalmad\u0131\u011f\u0131n\u0131 d\u00fc\u015f\u00fcnerek \u00e7al\u0131\u015fmalar\u0131n\u0131 yay\u0131mlad\u0131. Geli\u015ftirilen bu sistem \u201cYinelemeli Kortikal A\u011f\u201d olarak adland\u0131r\u0131l\u0131yor. Geleneksel bir kortikal a\u011fda, \u00f6\u011frenilen yeni bilgiler, yeni bilgi d\u00fc\u011f\u00fcmleri olu\u015fturularak saklan\u0131r. Vicarious ekibi de, bu ba\u011flar\u0131, ufak bir de\u011fi\u015fiklik ile; \u201cYineleme\u201d ekleyerek kulland\u0131. Yinileme, eski bilgilerin, yenisini \u00f6\u011frenmek i\u00e7in tekrardan kullan\u0131ld\u0131\u011f\u0131 bir yaz\u0131l\u0131m. Yeni bir \u015fey \u00f6\u011frenildi\u011finde, elde edilen bilgi, ihtiya\u00e7 durumunda tekrardan kullan\u0131l\u0131yor. Bu s\u00fcre\u00e7, bir \u00e7\u00f6z\u00fcme ula\u015fana kadar tekrarlan\u0131yor. Geli\u015ftirilen teknik, uzun zamand\u0131r labirent \u00e7\u00f6zmede kullan\u0131l\u0131yordu fakat ara\u015ft\u0131rmac\u0131lar bu tekni\u011fi kortikal a\u011fa ekleyerek, yaz\u0131l\u0131m\u0131n \u00f6\u011frenmesi i\u00e7in gerekli zaman\u0131 ve eforu, g\u00f6zle g\u00f6r\u00fcl\u00fcr bi\u00e7imde d\u00fc\u015f\u00fcrmeyi ba\u015fard\u0131. Yaz\u0131l\u0131m, Google\u2019\u0131n CAPTCHA kodunu %67\u2019lik bir do\u011frulukla \u00e7\u00f6zmek i\u00e7in yaln\u0131zca 5 ad\u0131m kulland\u0131.\n Kaynak ve \u0130leri Okuma:\n-A generative vision model that trains with high data efficiency and breaks text-based CAPTCHAs. Science, (2017). http://science.sciencemag.org/content/early/2017/10/26/science.aag2612", "tags": ["bilgisayar bilimleri", "yapay zeka"]},
{"source": "bilimfili.com", "url": "https://bilimfili.com/gorsel-mikrofon-sessiz-videolardaki-ortam-sesini-duyabiliyor/", "category": "teknoloji", "date": "21 Eyl\u00fcl 2018", "title": "G\u00f6rsel Mikrofon, Sessiz Videolardaki Ortam Sesini \u201cDuyabiliyor\u201d", "content": "\u201cMary\u2019nin K\u00fc\u00e7\u00fck Bir Kuzusu Vard\u0131\u201d \u015fark\u0131s\u0131, bir kez daha i\u015fitsel tarih yazd\u0131. Thomas Edison\u2019un al\u00fcminyum folyo fonograf\u0131na s\u00f6yleyerek ilk ses kayd\u0131n\u0131 ger\u00e7ekle\u015ftirmesinden 130 k\u00fcsur y\u0131l sonra, Massachusetts Teknoloji Enstit\u00fcs\u00fc (MIT), Microsoft ve Adobe ara\u015ft\u0131rmac\u0131lar\u0131 taraf\u0131ndan ayn\u0131 \u015fark\u0131, d\u00fcnyan\u0131n ilk \u201cg\u00f6rsel mikrofon\u201du \u00fcnvan\u0131na sahip olan bo\u015f bir patates cipsi paketi taraf\u0131ndan kaydedildi. Geli\u015ftirilen algoritma, g\u00f6rsel mikrofon olarak kullan\u0131lan nesnenin hareketine bakarak ses yakalayabiliyor. I\u015f\u0131ktan ses \u00e7\u0131karmak asl\u0131nda tam olarak yeni bir \u015fey de\u011fil. Lazer mikrofonlar y\u0131llard\u0131r var. Buradaki fark ise g\u00f6rsel mikrofonun b\u00fct\u00fcn\u00fcyle pasif bir cihaz olmas\u0131; lazer ya da \u00f6zel bir ayd\u0131nlatma gerekmiyor. \u0130\u015fitmemizi sa\u011flayan duyu organlar\u0131m\u0131z olan kulaklar, \u00e7evredeki seslerin kulak zar\u0131 \u00fczerinde yaratt\u0131\u011f\u0131 titre\u015fimlerin beyin taraf\u0131ndan yorumlanmas\u0131na ba\u011fl\u0131 olarak \u00e7al\u0131\u015f\u0131r. Konser alanlar\u0131 gibi y\u00fcksek seslerin \u00e7al\u0131nd\u0131\u011f\u0131 ortamlarda, kulak zar\u0131m\u0131z\u0131n \u00f6tesinde, \u015fark\u0131lar\u0131n bas seslerinin titre\u015fimini g\u00f6\u011fs\u00fcm\u00fczde de hissederiz. Benzer bi\u00e7imde, ortamda \u00e7alan bir \u015fark\u0131 da cips paketi gibi ince ve hafif bir nesnede k\u00fc\u00e7\u00fck (bir mikrometrenin onda biri civar\u0131 \u00f6l\u00e7ekte) titre\u015fimlere neden olur. B\u00f6ylesine k\u00fc\u00e7\u00fck titre\u015fimleri g\u00f6z\u00fcm\u00fcz fark edemese de, MIT ekibinin ses ge\u00e7irmez cam\u0131n ard\u0131na yerle\u015ftirdi\u011fi y\u00fcksek-h\u0131zl\u0131 kamera fark edebiliyordu. Ara\u015ft\u0131rmac\u0131lar sadece po\u015fetin k\u00fc\u00e7\u00fck titreyi\u015flerini \u00e7\u00f6z\u00fcmleyerek, ortamda \u00e7alan \u015fark\u0131n\u0131n b\u00fct\u00fcn\u00fcn\u00fc yeniden \u00fcretmeyi ba\u015fard\u0131klar\u0131n\u0131 ilk olarak 2014 y\u0131l\u0131n\u0131n A\u011fustos ay\u0131nda duyurdu. MIT taraf\u0131ndan yap\u0131lan a\u00e7\u0131klamada, ses ge\u00e7irmez bir cam\u0131n ard\u0131nda, kameradan 4,5 m uzakl\u0131kta bulunan bir cips paketinin titre\u015fimlerinin analiz edilmesi sonucunda, ortam seslerinin yeniden yarat\u0131labildi\u011fi a\u00e7\u0131kland\u0131. \u00c7al\u0131\u015fma b\u00fcy\u00fck \u00f6l\u00e7\u00fcde y\u00fcksek h\u0131zl\u0131 kameralar ile ger\u00e7ekle\u015ftirildi. Bu t\u00fcr cihazlar olduk\u00e7a pahal\u0131 ama ekip herkesin elinde bulunabilen daha d\u00fc\u015f\u00fck h\u0131zl\u0131 kameralar kullan\u0131larak da, biraz daha d\u00fc\u015f\u00fck kalitede olsa da ayn\u0131 i\u015flemin yap\u0131labilece\u011fini g\u00f6sterdi. Bunu yapmak i\u00e7in g\u00fcn\u00fcm\u00fczde kullan\u0131lan CMOS g\u00f6r\u00fcnt\u00fcleyici bazl\u0131 kameralar\u0131n \u00e7o\u011fundaki \u201cd\u00f6ner perde\u201dden (\u0130ng. rolling shutter) yararlan\u0131l\u0131yor. D\u00f6ner perde CMOS sens\u00f6rleri, her seferinde bir sat\u0131rl\u0131k g\u00f6r\u00fcnt\u00fc yakal\u0131yor. Her bir sat\u0131r, y\u00fcksek h\u0131zl\u0131 kameran\u0131n karelerine yap\u0131lana benzer \u015fekilde i\u015flenebiliyor. Kamera herhangi bir \u015fey kaydetmiyorken kareler aras\u0131 bo\u015fluklar oluyor ama d\u00fc\u015f\u00fck \u00e7\u00f6z\u00fcn\u00fcrl\u00fckte de olsa, ortam sesi \u00e7\u0131kar\u0131labiliyor.  \u201cNormal mikrofonlar, i\u00e7lerindeki bir diyafram\u0131n hareketini elektriksel sinyale d\u00f6n\u00fc\u015ft\u00fcrerek \u00e7al\u0131\u015f\u0131r. Bu diyafram sesle hemen hareket edecek \u015fekilde tasarlanm\u0131\u015ft\u0131r, b\u00f6ylece hareketi kaydedilebilir ve ses olarak yorumlanabilir,\u201d diye a\u00e7\u0131kl\u0131yor Davis ve g\u00f6rsel mikrofonun, d\u00fcnyay\u0131 veri bak\u0131m\u0131ndan daha zengin bir yer h\u00e2line getirdi\u011fini belirtiyor. \u201cVideonun, orada oldu\u011fundan haberimizin olmad\u0131\u011f\u0131 t\u00fcm o enformasyonu i\u00e7erdi\u011fini g\u00f6stermi\u015f olduk. Bu, d\u00fcnyay\u0131 g\u00f6r\u00fcnt\u00fcleyebilme bi\u00e7imimize yeni bir boyut getiriyor,\u201d diyor. Yani y\u00fcksek h\u0131zl\u0131 kameralar kullanarak, g\u00fcndelik ya\u015famda kullan\u0131lan nesneler \u00fczerinde ortam sesleri nedeniyle olu\u015fan titre\u015fimleri kaydetmek ve daha sonra sesleri yeniden yaratmak olanakl\u0131; dolay\u0131s\u0131yla titre\u015fen herhangi bir nesne mikrofona d\u00f6n\u00fc\u015febilir. Al\u00fcminyum folyo, bitki yapra\u011f\u0131 ve su y\u00fczeyi gibi titre\u015fmeye m\u00fcsait her t\u00fcrl\u00fc nesne sayesinde bu i\u015flem yap\u0131labiliyor. \u00d6rne\u011fin, konu\u015fan birinin ne dedi\u011fini duyam\u0131yorsunuz ama yan\u0131nda duran saks\u0131daki \u00e7i\u00e7e\u011fin yapraklar\u0131n\u0131n titre\u015fimlerini videoya alabiliyorsan\u0131z, ki\u015finin konu\u015ftuklar\u0131n\u0131 bu y\u00f6ntem sayesinde ortaya \u00e7\u0131karabilirsiniz. Ara\u015ft\u0131rmac\u0131lar\u0131n verdi\u011fi bir \u00f6rnekte, ekip bir kulakl\u0131\u011f\u0131 filme al\u0131p \u00e7alan \u015fark\u0131y\u0131 yeniden yaratmay\u0131 denedi\u011finde, ortaya \u00e7\u0131kard\u0131klar\u0131 ses verisi, Shazam uygulamas\u0131n\u0131n \u015fark\u0131y\u0131 tan\u0131mlamas\u0131na yetecek netlikteydi. \u201cSes bir nesneye \u00e7arpt\u0131\u011f\u0131nda, nesnenin titre\u015fmesine neden olur. Bu titre\u015fim hareketi, insan g\u00f6z\u00fcn\u00fcn se\u00e7emeyece\u011fi kadar ince bir g\u00f6rsel fark da yarat\u0131r. \u0130nsanlar, bu bilginin orada oldu\u011funu \u015fimdiye dek fark edememi\u015flerdi,\u201d diyor Davis. Ekip, y\u00f6ntemi kulakl\u0131k d\u0131\u015f\u0131nda pek \u00e7ok farkl\u0131 nesne kullanarak da s\u0131nad\u0131; cips paketi (\u00e7ok iyi), soda kutusu (\u015fa\u015f\u0131rt\u0131c\u0131 \u00f6l\u00e7\u00fcde vasat) ve saks\u0131 bitkisi (ortalama) gibi. En iyi sonu\u00e7 ald\u0131klar\u0131 malzeme ise Davis\u2019in at\u0131\u015ft\u0131rd\u0131\u011f\u0131 \u00e7ikolatan\u0131n d\u0131\u015f\u0131nda sar\u0131l\u0131 olan ince al\u00fcminyum folyo oldu. En k\u00f6t\u00fc sonu\u00e7 veren malzeme tu\u011fla idi ama Davis tu\u011flada bile bekledi\u011finden daha iyi bir sonu\u00e7 \u00e7\u0131kt\u0131\u011f\u0131n\u0131 ekliyor.  Ekibin haz\u0131rlad\u0131\u011f\u0131 algoritma, video karelerinin renk filtreleri ile taranmas\u0131 ve ard\u0131ndan farkl\u0131 y\u00f6nelim ve \u00f6l\u00e7eklerde nesnelerin u\u00e7lar\u0131ndaki renklerde olu\u015fabilen de\u011fi\u015fimlere bakarak i\u015fliyor. Algoritma bu de\u011fi\u015fimleri kullanarak, nesnelerin ses dolay\u0131s\u0131yla olu\u015fan hareketlerini \u00f6l\u00e7\u00fcyor ve hareketleri, birbirlerini s\u00f6n\u00fcmlendirmeyecek \u015fekilde d\u00fczenliyor. B\u00f6ylelikle titre\u015fime neden olan ses saptan\u0131yor, \u00e7\u00f6z\u00fcmleniyor ve yeniden yap\u0131land\u0131r\u0131l\u0131yor. \u0130\u015fin en \u00f6nemli yan\u0131, sesi yeniden yap\u0131land\u0131rmaya yetecek miktarda enformasyon elde edebilmek. Uygulamada, bunun anlam\u0131, standart saniyede 24 kare veya ak\u0131ll\u0131 telefonlardaki 60 fps\u2019den daha h\u0131zl\u0131 kameralar kullanmak. \u00c7\u00fcnk\u00fc video frekans\u0131n\u0131n, analiz edilecek sesinkinden daha y\u00fcksek olmas\u0131 gerekiyor. MIT ekibinin durumunda, bunun anlam\u0131 2.000 il\u00e2 6.000 fps idi. Ara\u015ft\u0131rmac\u0131lar, telefon kameralar\u0131 ile yap\u0131lan \u00e7ekimlerden net olarak ortam sesini \u00e7\u0131karmak m\u00fcmk\u00fcn olmasa da, konu\u015fan ki\u015finin cinsiyetini, konu\u015fan ki\u015fi say\u0131s\u0131n\u0131 ve hatta kim olduklar\u0131n\u0131 anlaman\u0131n m\u00fcmk\u00fcn olabilece\u011fini belirtiyorlar. Ekip, d\u00fc\u015f\u00fck \u00e7\u00f6z\u00fcn\u00fcrl\u00fckl\u00fc bir kameran\u0131n bile bolca enformasyon sa\u011flayabilece\u011fini ekliyor, \u00e7\u00fcnk\u00fc modern video kameralar\u0131n en basitleri bile milyonlarca fotodedekt\u00f6r i\u00e7eren karma\u015f\u0131k cihazlar. Bu dizi, enteresan etkiler \u00fcretiyor; u\u00e7an bir helikopteri foto\u011fraflarken olu\u015fan yamulma gibi. Film \u00fczerinde bu bir bulan\u0131kl\u0131k yarat\u0131r, ama bir dijital kamerada, pervanenin par\u00e7alar\u0131n\u0131n sarmal g\u00f6r\u00fcnmesini sa\u011flayacak bir yamulmaya (d\u00f6ner perde etkisine) neden olabilir. Algoritma i\u00e7in bu yamulman\u0131n anlam\u0131, analiz edilecek daha fazla veri demektir; bu da telefon videolar\u0131ndan bile ses \u00e7\u0131karabilmesine olanak tan\u0131yor. MIT, yeni algoritman\u0131n en heyecan verici yanlar\u0131ndan birinin, farkl\u0131 nesnelerin sese farkl\u0131 \u015fekillerde yan\u0131t vermesine (mikrometrenin onda biri duyarl\u0131l\u0131kla \u00f6l\u00e7\u00fclebiliyor) ba\u011fl\u0131 olarak, videolardan \u015fa\u015f\u0131rt\u0131c\u0131 netlikte enformasyon \u00e7\u0131kar\u0131lmas\u0131n\u0131 sa\u011flayan bir g\u00f6r\u00fcnt\u00fcleme tekni\u011fi sa\u011flamas\u0131 oldu\u011funu belirtiyor. Ula\u015f\u0131lan duyarl\u0131l\u0131k, bir pikselin binde biri civar\u0131nda oluyor. Videodaki bir nesnenin kenar piksellerindeki renk de\u011fi\u015fimlerine bakarak, algoritma nesnenin k\u00fc\u00e7\u00fck hareketlerini \u00f6l\u00e7\u00fcp hesaplayabiliyor. Peki nas\u0131l oluyor da MIT ekibi, bir pikselden daha k\u00fc\u00e7\u00fck bir videodan enformasyon elde etmeyi ba\u015farabiliyor? Pikselin kendisindeki de\u011fi\u015fimlere dayal\u0131 \u00e7\u0131kar\u0131mlar yaparak, algoritma bunu ba\u015far\u0131yor. Verilen bir \u00f6rnekte, yar\u0131s\u0131 k\u0131rm\u0131z\u0131 yar\u0131s\u0131 mavi bir ekran bulunuyor. Kar\u015f\u0131la\u015ft\u0131klar\u0131 yerde mavi ve k\u0131rm\u0131z\u0131lar kar\u0131\u015f\u0131nca, pikseller mora d\u00f6n\u00fcyor. E\u011fer \u00e7ok ince bir d\u00fczeyde bile k\u0131rm\u0131z\u0131 maviden \u00e7ok olmaya ba\u015flarsa, mavi \u00e7izgi k\u0131rm\u0131z\u0131la\u015f\u0131yor; dolay\u0131s\u0131yla piksel d\u00fczeyinin alt\u0131nda olsa bile \u00e7izgide neler oldu\u011funu anlamak olanakl\u0131 oluyor.", "tags": ["algoritmalar", "g\u00f6r\u00fcnt\u00fcleme teknikleri", "veri korsanl\u0131\u011f\u0131"]},
{"source": "bilimfili.com", "url": "https://bilimfili.com/transparan-gunes-teknolojisi-gelecegi-sekillendirebilir/", "category": "teknoloji", "date": "4 Kas\u0131m 2017", "title": "Transparan G\u00fcne\u015f Teknolojisi Gelece\u011fi \u015eekillendirebilir", "content": "Saydam solar materyaller pencere ve camlara uyguland\u0131\u011f\u0131nda, devasa bir kullan\u0131lmam\u0131\u015f enerji kayna\u011f\u0131 olarak kullan\u0131labilecek. Sistemler, bina \u00e7at\u0131lar\u0131nda kullan\u0131lan \u00e7ok daha b\u00fcy\u00fck ve yer kaplayan g\u00fcne\u015f enerjisi \u00fcniteleri kadar enerji \u00fcretebilecek. Nature Energy\u2019de yay\u0131mlanan ara\u015ft\u0131rma,\u00a0Michigan State University ara\u015ft\u0131rmac\u0131lar\u0131 taraf\u0131ndan y\u00fcr\u00fct\u00fcld\u00fc ve ara\u015ft\u0131rman\u0131n yazarlar\u0131, makalede; \u00fcst derecede transparan olan bu solar uygulamalar\u0131n yayg\u0131n kullan\u0131m\u0131n\u0131n, \u00e7at\u0131lara kurulu g\u00fcne\u015f enerjisi birimleri ile birlikte Birle\u015fmi\u015f Milletler\u2019\u0130n elektrik ihtiyac\u0131n\u0131 kar\u015f\u0131layabilece\u011fi ve fosil yak\u0131t kullan\u0131m\u0131n\u0131 ciddi oranda d\u00fc\u015f\u00fcrebileci\u011fini tart\u0131\u015ft\u0131. Ayn\u0131 \u00fcniversitede Kimya M\u00fchendisli\u011fi ve Malzeme Bilimi profes\u00f6r\u00fc olan Richard Lunt\u2019a g\u00f6re, ileri derecede transparan solar birimlerin, yeni g\u00fcne\u015f enerjisi uygulamalar\u0131n\u0131n gelece\u011fini temsil ediyor. Uygulamalar\u0131n potansiyel sonu\u00e7lar\u0131 \u00fczerine, yaln\u0131zca g\u00f6r\u00fcnmez \u0131\u015f\u0131k spektrumundaki dalga boylar\u0131n\u0131 \u00e7al\u0131\u015farak ara\u015ft\u0131rmalar\u0131n\u0131 dizayn eden, ara\u015ft\u0131rma ekibi, \u00e7at\u0131lardaki g\u00fcne\u015f enerjileri kadar enerjinin bu transparan solar sistemler arac\u0131l\u0131\u011f\u0131 ile elde edilebilece\u011fini g\u00f6sterdi. Bunlara ek olarak, ara\u015ft\u0131rmac\u0131lar bu solar birimlerin, yap\u0131s\u0131nda kullan\u0131ld\u0131\u011f\u0131 mobil elektronik cihazlar, otomobiller ve hatta binalar\u0131n verimliliklerini art\u0131racak \u015fekilde ek fonksiyonlar kazand\u0131rabilece\u011fini ortaya koydu. Lunt ve MSU\u2019dan ara\u015ft\u0131rmac\u0131lar, transparan \u0131\u015f\u0131k yayan solar konsantrat\u00f6rleri geli\u015ftirmeye giri\u015fti ve camlara yerle\u015ftirildi\u011finde g\u00f6r\u00fcnt\u00fcy\u00fc bozmayacak \u015fekilde geli\u015ftirebilmeyi hedefledi. \u0130nce ve plastik benzeri bir malzeme yaln\u0131zca binalar, araba camlar\u0131, cep telefonlar\u0131 ve a\u00e7\u0131k y\u00fczeyli di\u011fer cihazlarda kullan\u0131labilecek \u015fekilde dizayn edildi. Bahsi ge\u00e7en bu solar sistemde Lunt ve ekibi taraf\u0131ndan geli\u015ftirilen organik molek\u00fclleri kullan\u0131yor ve yaln\u0131zca g\u00f6r\u00fcnemez olan dalga boylar\u0131ndaki \u0131\u015f\u0131\u011f\u0131 absorbe ederek bu \u0131\u015f\u0131klar\u0131n enerjilerinden yaralanabiliyor. Ara\u015ft\u0131rmac\u0131lar bu materyalleri\u00a0 yaln\u0131zca ultraviyole (mor \u00f6tesi) veya k\u0131z\u0131l\u00f6tesine yak\u0131n (near-infrared) dalgaboylar\u0131ndaki \u0131\u015f\u0131\u011f\u0131 yakalayarak bu \u0131\u015f\u0131klar\u0131n enerjisini elektri\u011fe \u00e7evirecek \u015fekilde ayarlayabiliyor. K\u00fcresel fosil yak\u0131t t\u00fcketimi ile elektrik \u00fcretme bi\u00e7iminin \u00f6n\u00fcne ge\u00e7ebilmek i\u00e7in bu derece ucuz ve yarat\u0131c\u0131 \u00e7\u00f6z\u00fcmlerin \u00fcretilmesi \u015fart iken, mevcut geli\u015fme bu \u015fartlar\u0131 sa\u011fl\u0131yor gibi g\u00f6r\u00fcn\u00fcyor ve ayn\u0131 zamanda \u00fcretti\u011fi enerji ise yenilebilir. Ne var ki, t\u00fcm elektrik potansiyeli d\u00fc\u015f\u00fcn\u00fcld\u00fc\u011f\u00fcnde, ara\u015ft\u0131rmac\u0131lar Birle\u015fmi\u015f Milletler\u2019de kaplanabilir cam y\u00fczey miktar\u0131n\u0131n 5 ila 7 milyar metrekare aras\u0131nda oldu\u011funu ve bu y\u00fczeylerde bahsi ge\u00e7en sistemlerinin kullan\u0131lmas\u0131n\u0131n Amerika\u2019n\u0131n elektrik ihtiyac\u0131n\u0131n y\u00fcze 40\u2019\u0131n\u0131 kar\u015f\u0131layabilece\u011fini \u00f6ne s\u00fcr\u00fcyorlar. Bu da g\u00fcne\u015f enerjilerine yak\u0131n oldu\u011fu anlam\u0131na geliyor. Lunt\u2019a g\u00f6re, bir arada bu sistemlerin kullan\u0131lmas\u0131, enerji ihtiyac\u0131n\u0131n y\u00fczde y\u00fcz\u00fcne yak\u0131n bir k\u0131sm\u0131n\u0131n yaln\u0131zca solar sistemler ile elde edilebilmesini sa\u011flayabilecek. Yine Lunt\u2019a g\u00f6re, sistemin hen\u00fcz t\u00fcm potansiyelinin \u00fc\u00e7te birine sahip oldu\u011fu ve yak\u0131n sistemlerde y\u00fczde 15 ila 18 verimlilik elde edildi\u011fi d\u00fc\u015f\u00fcn\u00fcl\u00fcrse, sistemin benzerlerinin transparan haricinde opak olarak da \u00e7al\u0131\u015f\u0131lmas\u0131 yak\u0131n gelecekte daha efektif sonu\u00e7lar\u0131n elde edilmesini sa\u011flayabilir. Makale Referans: Christopher J. Traverse, Richa Pandey, Miles C. Barr, Richard R. Lunt. Emergence of highly transparent photovoltaics for distributed applications. Nature Energy, 2017; DOI: 10.1038/s41560-017-0016-9", "tags": ["enerji kaynaklar\u0131", "g\u00fcne\u015f enerjisi", "yak\u0131tlar", "yenilenebilir/s\u00fcrd\u00fcr\u00fclebilir/alternatif/temiz enerji"]},
{"source": "bilimfili.com", "url": "https://bilimfili.com/degistirilmis-dna-nukleotitleri-yeni-malzemeler-uretebilir/", "category": "teknoloji", "date": "16 Ekim 2017", "title": "De\u011fi\u015ftirilmi\u015f DNA N\u00fckleotitleri Yeni Malzemeler \u00dcretebilir", "content": "DNA, genetik bilgiyi depolamak i\u00e7in evrilmi\u015f olsa da, ilkesel olarak bu zincir benzeri molek\u00fcl, yeni malzemeler yapmaya da uyumlanabilir.\u00a0Scripps Ara\u015ft\u0131rma Enstit\u00fcs\u00fc\u2019nden (TSRI) kimyac\u0131lar, b\u00f6yle yeni ama\u00e7lar verilmi\u015f DNA molek\u00fclleri ile \u00f6rne\u011fin \u00e7e\u015fitli t\u0131bbi uygulamalarda kullan\u0131labilecek maddelerin \u00fcretilmesi hakk\u0131ndaki \u00e7al\u0131\u015fmalar\u0131n\u0131, bir s\u00fcre \u00f6nce\u00a0Angewandte Chemie dergisinde yay\u0131mlad\u0131klar\u0131 makale ile duyurdu. TSRI\u2019dan Floyd Romesberg ve Tingjian Chen, DNA n\u00fckleotitleri \u00fczerinde baz\u0131 kimyasal oynamalar yaparak, i\u015fe yarayacak miktarda modifiye DNA \u00fcretilebilece\u011fini ortaya koydu. Kimyac\u0131lar, bu yakla\u015f\u0131mdan yararlanarak DNA bazl\u0131, su emici hidrojel yaparak, \u00e7ok say\u0131da bilimsel ve medikal uygulaman\u0131n ger\u00e7ekle\u015ftirilebilece\u011fini belirtiyor. \u201cBir malzeme olarak DNA\u2019n\u0131n baz\u0131 benzersiz \u00f6zellikleri var. Onu modifiye etmemizi ve normal DNA gibi e\u015fleyebilmemizi\u00a0sa\u011flayan bu yeni yakla\u015f\u0131m sayesinde, \u00e7ok ilgin\u00e7 baz\u0131 potansiyel uygulamalar\u0131 ara\u015ft\u0131rmaya ba\u015flayabiliriz,\u201d diyor Romesberg. Ama\u00e7lar\u0131 aras\u0131nda yeni ila\u00e7lar\u0131n, sondalar\u0131n ve malzemelerin, hatta yapay ya\u015fam formlar\u0131n\u0131n geli\u015ftirilmesi bulunan Romesberg\u2019in laboratuvar\u0131, ge\u00e7ti\u011fimiz 10 y\u0131lda modifiye DNA yapma y\u00f6ntemlerinde \u00f6nc\u00fc \u00e7al\u0131\u015fmalar\u0131n ger\u00e7ekle\u015ftirilmesinde rol oynad\u0131. Ekip, 2016 y\u0131l\u0131nda\u00a0Nature Chemistry dergisinde yay\u0131mlad\u0131klar\u0131 makalelerinde, t\u0131pk\u0131 normal DNA\u2019y\u0131 kopyalayan normal DNA polimeraz\u0131n yapt\u0131\u011f\u0131 gibi, modifiye DNA\u2019n\u0131n kopyalar\u0131n\u0131 \u00e7\u0131kartabilen yapay DNA polimeraz enziminin geli\u015ftirildi\u011fini a\u00e7\u0131klam\u0131\u015ft\u0131. O \u00e7al\u0131\u015fmada s\u0131namas\u0131 yap\u0131lan DNA de\u011fi\u015fiklikleri, sadece florin (F) veya metoksi (O-CH3) gruplar\u0131n\u0131n, DNA n\u00fckleotitlerinin \u015feker omurgalar\u0131na tutunmas\u0131n\u0131 kaps\u0131yordu. Bunlar, ilkesel olarak DNA bazl\u0131 ila\u00e7lar\u0131n \u00f6zelliklerini iyile\u015ftirebilecek modifikasyonlard\u0131. Yapt\u0131klar\u0131 yeni \u00e7al\u0131\u015fmada ise ekip, kendi polimeraz SFM4-3\u2019lerinin replikasyonunu ger\u00e7ekle\u015ftirebildi\u011fi baz\u0131 ba\u015fka modifikasyonlar\u0131 sergiledi ve modifiye DNA tasar\u0131m\u0131n\u0131n \u00e7ok daha geni\u015f bir yelpazedeki uygulamalar ama\u00e7lanarak yap\u0131lmas\u0131na kap\u0131 aralad\u0131. Yeni modifikasyonlardan biri, yine TSRI \u00f6nc\u00fcl\u00fc\u011f\u00fcnde geli\u015ftirilen bir teknik olan \u201ct\u0131klama kimyas\u0131\u201d (\u0130ng. click chemistry) sayesinde, \u00e7ok say\u0131da ba\u015fka molek\u00fcl i\u00e7in uygun bir tutunma noktas\u0131 olan bir azido grubu (N3) ekliyor. Bilimciler, SFM4-3 polimeraz\u0131n azido-modifiyeli n\u00fckleotitleri yeterli ba\u011f\u0131ms\u0131zl\u0131k ile e\u015fleyebildi\u011fini ve bu modifiye DNA ipliklerini, yayg\u0131n kullan\u0131lan bir laboratuvar y\u00f6ntemi olan Zincirleme Polimeraz Tepkimesi ile \u00fcstel olarak amplifiye edebildi\u011fini g\u00f6sterdi. T\u0131klama kimyas\u0131 da sonras\u0131nda kullan\u0131larak, azido grup sayesinde DNA\u2019ya pek \u00e7ok farkl\u0131 molek\u00fcl eklenebiliyor. Azido-DNA ve t\u0131klama kimyas\u0131 ile y\u00fcksek d\u00fczeyde i\u015flevsel DNA \u00fcretilebiliyor. Bilimciler ayr\u0131ca yapt\u0131klar\u0131 bir ba\u015fka sunumda, suya maruz b\u0131rak\u0131ld\u0131\u011f\u0131nda hidrojel olu\u015fturabilen bir DNA y\u0131\u011f\u0131n\u0131 da elde ettiler. Potansiyel uygulamalar\u0131n\u0131n fazlal\u0131\u011f\u0131ndan \u00f6t\u00fcr\u00fc, her ne kadar kontroll\u00fc \u00fcretimleri i\u00e7in nispeten az y\u00f6ntem olsa da hidrojeller b\u00fcy\u00fck ilgi g\u00f6r\u00fcyor. Bu yeni DNA-bazl\u0131 hidrojel, g\u00f6r\u00fcn\u00fc\u015fe bak\u0131l\u0131rsa olduk\u00e7a \u00e7ekici \u00f6zelliklere sahip. Bilimciler, DNA kesici enzimlerle onu \u00e7\u00f6zebiliyor ve sonra DNA birle\u015ftirici enzimlerle yeniden olu\u015fturabiliyorlar. Ekip \u00fcyeleri, bu hidrojelin t\u0131bbi uygulamalar a\u00e7\u0131s\u0131ndan umut vaad etti\u011fini vurguluyor. Ayr\u0131ca, istenen etkinliklere sahip nano-malzemelerin evrilmesi konusunda da \u00e7al\u0131\u015fmalar\u0131n\u0131 s\u00fcrd\u00fcreceklerini ekliyorlar. Kaynak: Phys.org, \u201cChemists use modified DNA nucleotides to create new materials\u201c\n<\u00a0https://phys.org/news/2017-10-chemists-dna-nucleotides-materials.html > \u0130lgili Makale:\u00a0Tingjian Chen et al, Enzymatic Synthesis, Amplification, and Application of DNA with a Functionalized Backbone, Angewandte Chemie International Edition (2017). DOI: 10.1002/anie.201707367", "tags": ["genetik m\u00fchendisli\u011fi", "malzeme bilimi", "sentetik biyoloji"]},
{"source": "bilimfili.com", "url": "https://bilimfili.com/plazma-teknolojisi-ile-marsta-surdurulebilir-oksijen-uretilebilir/", "category": "teknoloji", "date": "22 Ekim 2017", "title": "Plazma Teknolojisi ile Mars\u2019ta S\u00fcrd\u00fcr\u00fclebilir Oksijen \u00dcretilebilir", "content": "Mars\u2019taki s\u00fcrd\u00fcr\u00fclebilir oksijen sto\u011fu \u00fcretiminin yolu plazma teknolojisinden ge\u00e7iyor olabilir. Yap\u0131lan \u00e7al\u0131\u015fma, %96 karbondioksit atmosferiyle Mars\u2019\u0131n, dekompozisyon ad\u0131 verilen i\u015flem ile karbondioksitten oksijen \u00fcretmek i\u00e7in neredeyse ideal ko\u015fullara sahip oldu\u011funu ortaya koyuyor. Ekim 2017`de Plasma Sources Science and Technology dergisinde yay\u0131mlanan makale, Mars\u2019\u0131n atmosferindeki bas\u0131n\u00e7 ve s\u0131cakl\u0131k aral\u0131klar\u0131 Mars\u2019\u0131n termal olmayan (termal dengesi olmayan) plazmas\u0131 oldu\u011fu ve bunun verimli bir bi\u00e7imde oksijen \u00fcretilmesini sa\u011flayaca\u011f\u0131n\u0131 g\u00f6steriyor. Ara\u015ft\u0131rman\u0131n ba\u015fyazar\u0131 University of Lisbon\u2019dan Dr. Vasco Guerra, Mars\u2019a g\u00fc\u00e7lendirilmi\u015f, verimlili\u011fi y\u00fcksek bir tak\u0131m planl\u0131 g\u00f6revlerin dizayn edilmesi ve atanmas\u0131n\u0131n yak\u0131n gelecekteki en temel uzay ara\u015ft\u0131rma ve ke\u015fiflerini olu\u015fturaca\u011f\u0131n\u0131 belirtiyor ve b\u00f6ylelikle nefes al\u0131nabilir bir \u00e7evrenin olu\u015fturulabilece\u011fini d\u00fc\u015f\u00fcn\u00fcyor. D\u00fcnya\u2019da karbondioksitin plazma ile d\u00f6n\u00fc\u015ft\u00fcr\u00fclmesi olduk\u00e7a yeni ve geli\u015fen bir ara\u015ft\u0131rma konusu ve bu ara\u015ft\u0131rma konusunun ortaya \u00e7\u0131kmas\u0131na sebep olan \u015fey de iklim de\u011fi\u015fikli\u011fi, buna ba\u011fl\u0131 sorunlar ve g\u00fcne\u015f enerjisi k\u00f6kenli yak\u0131tlar\u0131n \u00fcretilmesidir. D\u00fc\u015f\u00fck s\u0131cakl\u0131klardaki plazmalar, karbondioksit bozunumlar\u0131 veya dekompozisyonlar\u0131 i\u00e7in en iyi ortam\u0131 olu\u015fturmaktad\u0131r. Dekompozisyon sonucunda karbondioksit kendisini olu\u015fturan oksijen ve karbona ayr\u0131lmaktad\u0131r. Elektron enerjisinin titre\u015fim uyart\u0131s\u0131na d\u00f6n\u00fc\u015fmesi ile elektron etkisi bu dekompozisyonun temel enerjisini sa\u011flamaktad\u0131r. Ara\u015ft\u0131rmaya g\u00f6re, plazma ile bahsi ge\u00e7en s\u00fcreci yani In-Situ Resource Utilisation (ISRU) uygulamas\u0131 i\u00e7in son derece uygun bir ortama sahip. Karbondioksit atmosferi ile yakla\u015f\u0131k -63 santigrat derece s\u0131cakl\u0131\u011f\u0131 ile so\u011fuk atmosferik \u00e7evresi \u00e7ok daha g\u00fc\u00e7l\u00fc vibrasyonel etkinin \u00fcretilmesini sa\u011flayabilir. \u00dcstelik bu b\u00fcy\u00fckl\u00fck D\u00fcnya\u2019da olaca\u011f\u0131ndan \u00e7ok daha g\u00fc\u00e7l\u00fc olacakt\u0131r. D\u00fc\u015f\u00fck atmosferik s\u0131cakl\u0131\u011f\u0131 ayn\u0131 zamanda reaksiyonu yava\u015flatmas\u0131 dolay\u0131s\u0131yla da olduk\u00e7a iyi bir etki yarat\u0131rken, molek\u00fcllerin birbirlerinden ayr\u0131lmas\u0131 i\u00e7in de ek zaman tan\u0131yor. D\u00fc\u015f\u00fck s\u0131cakl\u0131kl\u0131 atmosferi, Mars\u2019taki g\u00fc\u00e7lendirilmi\u015f g\u00f6rev i\u00e7in iki katmanl\u0131 bir \u00e7\u00f6z\u00fcm sunuyor. Hem stabil, korunabilir hem de s\u00fcrd\u00fcr\u00fclebilir bir yak\u0131t olarak oksijen sa\u011flayabilmesi dolay\u0131s\u0131yla, Mars\u2019a g\u00f6nderilecek roket ara\u00e7lar\u0131n uzay gemisi yak\u0131t kar\u0131\u015f\u0131mlar\u0131na karbon monoksitin eklenmesi planlan\u0131yor. Makale Referans: Vasco Guerra, Tiago Silva, Polina Ogloblina, Marija Grofulovi\u0107, Loann Terraz, M\u00e1rio Lino da Silva, Carlos D Pintassilgo, Lu\u00eds L Alves, Olivier Guaitella. The case for in situ resource utilisation for oxygen production on Mars by non-equilibrium plasmas. Plasma Sources Science and Technology, 2017; 26 (11): 11LT01 DOI: 10.1088/1361-6595/aa8dcc", "tags": ["elementler", "Mars", "uzayda d\u00fcnyal\u0131 ya\u015fam\u0131"]},
{"source": "bilimfili.com", "url": "https://bilimfili.com/yapay-zeka-yapay-zeka-gelistirme-konusunda-insanlardan-daha-basarili-duruma-geldi/", "category": "teknoloji", "date": "13 Kas\u0131m 2017", "title": "Yapay Zek\u00e2, \u201cYapay Zek\u00e2 Geli\u015ftirme\u201d Konusunda \u0130nsanlardan Daha Ba\u015far\u0131l\u0131 Duruma Geldi", "content": "Google I/O \u201917 konferans\u0131n\u0131n en dikkat \u00e7ekici sunumlar\u0131ndan biri, CEO\u00a0Sundar Pichai\u2019nin AutoML\u00a0(Otomatik Algoritma Tasar\u0131m\u0131 \u0130\u00e7in Makine \u00d6\u011frenimi [\u0130ng.\u00a0Machine Learning for Automated Algorithm Design]) hakk\u0131ndaki sunumu oldu.\u00a0Christopher Nolan\u2019\u0131n \u201cBa\u015flang\u0131\u00e7\u201d (\u0130ng. Inception) filminde r\u00fcya katmanlar\u0131n\u0131n olu\u015fturulmas\u0131na benzer \u015fekilde, AutoML sistemi de yapay zek\u00e2y\u0131 katman katman \u00fcreterek, daha iyi yapay zek\u00e2 sistemlerinin yarat\u0131lmas\u0131na katk\u0131da bulunuyor. AutoML projesi, verileri sinir a\u011flar\u0131 katmanlar\u0131 \u00fczerinden ileten bir teknik olan\u00a0derin \u00f6\u011frenme\u00a0(\u0130ng. deep learning) \u00fczerine odaklan\u0131yor. Bu katmanlar\u0131n yarat\u0131lmas\u0131 olduk\u00e7a karma\u015f\u0131k; bu nedenle Google, bunu yapabilecek bir yapay zek\u00e2 \u00fcretmenin iyi olaca\u011f\u0131n\u0131 d\u00fc\u015f\u00fcnd\u00fc. Google Ara\u015ft\u0131rma Blog\u2019unda firman\u0131n \u015f\u00f6yle bir a\u00e7\u0131klamas\u0131 bulunuyor: \u201cBizim yakla\u015f\u0131m\u0131m\u0131zda (ki buna \u201cAutoML\u201d ad\u0131n\u0131 verdik), kontrol\u00f6r bir sinir a\u011f\u0131, bir \u201c\u00e7ocuk\u201d model mimari \u00f6nerebilir ve bu mimari daha sonra belli bir g\u00f6rev \u00fczerine e\u011fitilip, niteli\u011fi s\u0131nanabilir. Ard\u0131ndan bu geri-bildirim, kontrol\u00f6r\u00fc bilgilendirmek i\u00e7in kullan\u0131larak, bir sonraki seferde \u00f6nerilerini iyile\u015ftirmesine yard\u0131mc\u0131 olabilir. Bu s\u00fcreci, yeni mimariler \u00fcretip s\u0131nayarak ve \u00f6\u011frenmesi i\u00e7in kontrol\u00f6re geri-bildirim yaparak, binlerce kez yineliyoruz.\u201d \u015eimdiye dek AutoML teknolojisi, g\u00f6rsel ve konu\u015fma tan\u0131ma g\u00f6revleri i\u00e7in a\u011flar\u0131n tasarlanmas\u0131nda kullan\u0131ld\u0131. G\u00f6rsel tan\u0131ma konusunda Google uzmanlar\u0131n\u0131 yakalayan sistem, konu\u015fma tan\u0131mada ise onlar\u0131 ge\u00e7erek, insanlar\u0131n yaratabildi\u011finden daha iyi mimariler tasarlad\u0131.\u00a0Daha iyi makine \u00f6\u011frenim teknolojileri geli\u015ftirmek i\u00e7in insan \u00e7abalar\u0131n\u0131 destekleyebilen b\u00f6yle bir yapay zek\u00e2, bu alanda yeni tip sinir a\u011flar\u0131n\u0131n \u00fcretilmesini sa\u011flayabilir ve uzman olmayan ki\u015filerin de kendi isteklerine yan\u0131t verebilecek sinir a\u011flar\u0131 tasarlamalar\u0131na olanak tan\u0131yabilir.", "tags": ["makine \u00f6\u011frenimi", "yapay zeka"]},
{"source": "bilimfili.com", "url": "https://bilimfili.com/kilogram-prototipi-emekli-oluyor/", "category": "teknoloji", "date": "3 Kas\u0131m 2017", "title": "Kilogram Prototipi Emekli Oluyor", "content": "Kilogram, b\u00fct\u00fcn\u00fcyle elde yap\u0131lm\u0131\u015f fiziksel bir nesneye dayal\u0131 kalan son uluslararas\u0131 \u00f6l\u00e7\u00fcm standart\u0131 durumundayd\u0131. Bu \u00f6l\u00e7\u00fc biriminin standart ta\u015f\u0131y\u0131c\u0131 nesnesi de, k\u0131sa s\u00fcre sonra fiziksel sabitleri temel alan uzay \u00e7a\u011f\u0131 \u00f6l\u00e7\u00fcmleri ile de\u011fi\u015ftirilecek. Norve\u00e7\u2019in Oslo kentinin biraz d\u0131\u015f\u0131nda bulunan Norve\u00e7 \u00d6l\u00e7\u00fcmbilim Servisi\u2019nde, camdan bir koruyucunun i\u00e7inde bulunan Norve\u00e7\u2019in standart kilogram\u2019\u0131 t\u0131pk\u0131 m\u00fczede sergilenen bir sanat eseri gibi duruyor. Asl\u0131nda o ve onun gibi d\u00fcnyan\u0131n farkl\u0131 yerlerindeki a\u011f\u0131rl\u0131k standartlar\u0131, ger\u00e7ekten de yak\u0131nda m\u00fczelik olacak. Her \u015fey planland\u0131\u011f\u0131 gibi giderse, May\u0131s 2019 itibariyle, fiziksel standart kilogram yerine de\u011fi\u015fmeyen fiziksel sabitler kullan\u0131lmaya ba\u015flanacak.\u00a0Norve\u00e7 \u00d6l\u00e7\u00fcmbilim Servisi\u2019nden Pekka Neuvonen ve Marit Ulset de bu ge\u00e7i\u015f ile ilgileniyor. Neuvonen, bu de\u011fi\u015fim ile kilogram\u2019\u0131 fiziksel bir nesneye ba\u011f\u0131ml\u0131 olmaktan kurtarman\u0131n ama\u00e7land\u0131\u011f\u0131n\u0131 belirtiyor. Uluslararas\u0131 \u00f6l\u00e7\u00fcm sisteminin (SI) b\u00fcy\u00fck b\u00f6l\u00fcm\u00fc, Paris\u2019in d\u0131\u015f\u0131nda bulunan S\u00e9vres\u2019deki \u00e7ok \u00f6zel bir silindirin k\u00fctlesine ba\u011fl\u0131. Bu silindir, \u201cLe Grand K\u201d ad\u0131 ile biliniyor; yani \u201cB\u00fcy\u00fck K\u201c. \u0130\u015fte 1 kg\u2019\u0131n uluslararas\u0131 prototipi, bu Frans\u0131z silindiri. Norve\u00e7 \u00d6l\u00e7\u00fcmbilim Servisi\u2019nde ve d\u00fcnyan\u0131n ba\u015fka bir\u00e7ok yerinde de B\u00fcy\u00fck K\u2019n\u0131n \u00e7ok say\u0131da kopyas\u0131 bulunuyor. Fiziksel bir nesneye ba\u011fl\u0131 standart olarak kalan bir \u00f6nceki \u00f6l\u00e7\u00fc birimi metre idi ve 1960 senesinde emekli edilmi\u015fti; \u015fimdi de s\u0131ra B\u00fcy\u00fck K ile kopyalar\u0131na geldi. Metre art\u0131k \u0131\u015f\u0131\u011f\u0131n 1/299 792 458 saniyede ald\u0131\u011f\u0131 yol olarak tan\u0131mlan\u0131yor. I\u015f\u0131k h\u0131z\u0131, bilebildi\u011fimiz kadar\u0131yla, en az\u0131ndan \u00f6n\u00fcm\u00fczdeki birka\u00e7 milyon y\u0131l boyunca de\u011fi\u015fmeyecek olan ve dolay\u0131s\u0131yla metre\u2019yi da sa\u011flam \u015fekilde koruyacak olan bir nicelik.\u00a0Fiziksel nesneler ise zamanla de\u011fi\u015febilir. Asl\u0131nda B\u00fcy\u00fck K bile \u00fcretildi\u011fi 1800\u2019l\u00fc y\u0131llardan bu yana de\u011fi\u015fti. De\u011fi\u015fim \u00e7ok b\u00fcy\u00fck de\u011fil ama \u00f6l\u00e7\u00fcmbilimciler i\u00e7in \u00f6nemli. \u00c7\u00fcnk\u00fc k\u00fc\u00e7\u00fck de\u011fi\u015fimler b\u00fcy\u00fck farkl\u0131l\u0131klar yaratabilir. \u00d6rne\u011fin bir havayolu \u015firketi, \u00c7in\u2019den \u00e7ok ince bir par\u00e7a sipari\u015f ederse ve a\u011f\u0131rl\u0131\u011f\u0131nda gram\u2019\u0131n ufak bir kesri kadar bir fark olu\u015fursa, sonu\u00e7lar\u0131 felaket olabilir. O nedenle, \u00f6l\u00e7\u00fcm birimlerini d\u00fcnyan\u0131n ve hatta evrenin her yerinde ayn\u0131 olan fiziksel sabitler cinsinden verebilmek b\u00fcy\u00fck \u00f6nem ta\u015f\u0131yor. Fransa\u2019da bulunan B\u00fcy\u00fck K\u2019n\u0131n bilgisayarda \u00fcretilmi\u015f bir g\u00f6r\u00fcnt\u00fcs\u00fc. (\u0130ll\u00fcstrasyon: Greg L, CC SA-3.0) B\u00fcy\u00fck K, 1889 y\u0131l\u0131nda, %90 platinum ve %10 iridyumdan \u00fcretilmi\u015f bir nesne. Kimyasal de\u011fi\u015fimlere kar\u015f\u0131 neredeyse alt\u0131n kadar dayan\u0131kl\u0131; ama yine de zaman iz b\u0131rak\u0131yor. Platinum, az da olsa hava ile tepkimeye girebiliyor ve \u00fczerinde toz birikebiliyor. Tozu temizlemek i\u00e7in f\u0131r\u00e7alama ve eter ile alkole bat\u0131r\u0131lm\u0131\u015f s\u00fcet ile silme i\u015flemi uygulan\u0131yor. Ard\u0131ndan iki kez dam\u0131t\u0131lm\u0131\u015f sudan elde edilen buhar \u00fcflenerek, bir hafta kadar kurumaya b\u0131rak\u0131l\u0131yor. Bu son derece titiz bir y\u00f6ntem olsa da, B\u00fcy\u00fck K\u2019da ve d\u00fcnyan\u0131n di\u011fer yerlerindeki kopyalar\u0131nda, \u00f6l\u00e7\u00fcmbilimciler taraf\u0131ndan de\u011fi\u015fimler saptan\u0131yor. A\u011f\u0131rl\u0131klar\u0131 birbirlerini tutmuyor. Foto\u011fraftaki Kibble terazisi, 2015 y\u0131l\u0131nda, Birle\u015fik Devletler Ulusal Standartlar ve Teknoloji Enstit\u00fcs\u00fc taraf\u0131ndan \u00fcretildi. (Telif: NIST) Art\u0131k bu sorundan kurtulaca\u011f\u0131z; \u00e7\u00fcnk\u00fc kilogram Planck sabitine ba\u011fl\u0131 olarak tan\u0131mlanacak. Bu say\u0131, bir \u0131\u015f\u0131k par\u00e7ac\u0131\u011f\u0131n rengi (dalgaboyuna ba\u011fl\u0131 bir \u00f6zelliktir) ile ta\u015f\u0131d\u0131\u011f\u0131 enerjiyi ili\u015fkilendirir. K\u0131rm\u0131z\u0131 \u0131\u015f\u0131\u011f\u0131n enerjisi nispeten azd\u0131r; mavininki ise daha \u00e7ok. Peki ne kadar daha \u00e7ok? Bu hesaplamay\u0131 yaparken Planck sabiti kullan\u0131l\u0131r: 6,62607004 \u00d7 10-34 joule-saniye. Fizik bize elektrik y\u00fck\u00fc ile k\u00fctle aras\u0131nda bir ba\u011flant\u0131 oldu\u011funu s\u00f6yler. Bunu \u00f6l\u00e7meye yarayan alet ise watt terazisi veya di\u011fer ad\u0131yla Kibble terazisidir. Kibble terazisindeki tepsilerden birine a\u011f\u0131rl\u0131\u011f\u0131 \u00f6l\u00e7\u00fclecek nesne konur; di\u011ferine de denge sa\u011flanana dek a\u011f\u0131rl\u0131\u011f\u0131 bilinen nesneler eklenir. Kibble terazisi, t\u00fcrde\u015f bir manyetik alandaki bobinden akan elektrik ak\u0131m\u0131yla \u00fcretilen kuvvet ile nesneyi dengeleyerek \u00f6l\u00e7\u00fcm yapar. Bobinden daha fazla ak\u0131m ge\u00e7tik\u00e7e, manyetik alan ve kuvvet daha g\u00fc\u00e7l\u00fc olur. Sonunda, manyetik alan \u00f6l\u00e7mek istedi\u011fimiz nesnenin a\u011f\u0131rl\u0131\u011f\u0131n\u0131 dengeler. Yani a\u011f\u0131rl\u0131k, elektrik kullan\u0131larak \u00f6l\u00e7\u00fclebilir. Bununla birlikte, B\u00fcy\u00fck K\u2019y\u0131 bir Kibble terazisinin \u00fcst\u00fcne \u00f6ylece koyarak kilogram i\u00e7in yeni bir sabit ayarlayamay\u0131z. \u00d6ncelikle, \u00f6l\u00e7\u00fcmbilimcilerin m\u00fcmk\u00fcn olan en b\u00fcy\u00fck do\u011fruluk ile Planck sabitinin de\u011ferini bilmesi gerekir. Ard\u0131ndan Kibble terazisini kullanarak, Planck sabitine dayal\u0131 yeni kilogram standart\u0131n\u0131 belirleyebilirler.\u00a0Kendilerini emniyete almak i\u00e7in \u00f6l\u00e7\u00fcmbilimciler ayr\u0131ca Avogadro say\u0131s\u0131na da dayal\u0131 bir kilogram protoipi de olu\u015fturmak istiyor. Bu say\u0131, bir mol maddede bulunan atom say\u0131s\u0131d\u0131r: 6,02 x 1023. Bu say\u0131y\u0131 kullanarak, \u00f6l\u00e7\u00fcmbilimciler kilogram\u2019\u0131 ultra saf bir monokristalin silikon k\u00fcrenin b\u00fcy\u00fckl\u00fc\u011f\u00fcne dayanarak tan\u0131mlayabilir. Bu yakla\u015f\u0131m h\u00e2len geli\u015ftirme a\u015famas\u0131nda bulunuyor.", "tags": ["\u00f6l\u00e7\u00fcmbilim (birimler)"]},
{"source": "bilimfili.com", "url": "https://bilimfili.com/noron-benzeri-elektronik-sistemlerde-pektin-kullanilacak/", "category": "teknoloji", "date": "13 Kas\u0131m 2016", "title": "N\u00f6ron-Benzeri Elektronik Sistemlerde Pektin Kullan\u0131lacak", "content": "Bir\u00e7o\u011fumuz pektin ismine t\u00fcketti\u011fimiz \u015fekerli \u00fcr\u00fcnlerden \u00f6rne\u011fin re\u00e7ellerden a\u015finay\u0131z. Kompleks bir polisakkarit olan pektin, bitki h\u00fccrelerinde h\u00fccre i\u00e7i stabil yap\u0131lar\u0131n olu\u015fmas\u0131nda g\u00f6revlidir ve birincil h\u00fccre duvar\u0131n\u0131n yap\u0131s\u0131nda bulunmaktad\u0131r. Bu hali ile \u00e7ok da s\u0131ra d\u0131\u015f\u0131 olmayan pektin molek\u00fcllerine yak\u0131n bir gelecekte, biyolojik \u00a0ve elektronik sistemleri birbirine ba\u011flayan kompleks hibrid cihazlar\u0131n yap\u0131s\u0131nda rastlamaya ba\u015flayaca\u011f\u0131z. \u00d6yle ki; \u0130talyan bilim insanlar\u0131 bu alandaki daha \u00f6nceki inceleme ve ara\u015ft\u0131rmalardan yola \u00e7\u0131karak, y\u00fcksek metilasyon derecesine sahip (bir\u00e7ok noktas\u0131nda fonksiyonel grup olarak metil molek\u00fcl\u00fcn\u00fcn ba\u011fl\u0131 oldu\u011fu) pektin molek\u00fcllerinden olu\u015fan bir ortamda \u00e7ift-katmanl\u0131 polielektrolit hibrid cihaz geli\u015ftirmeyi ba\u015fard\u0131. \u00dcstelik bu cihaz tek ba\u015f\u0131na memrist\u00f6r gibi davranabiliyor. Memrist\u00f6r veya memristif (memristive) bir cihaz, bir sinaps analogu olarak -bir haf\u0131zas\u0131 varm\u0131\u015f gibi- d\u00fc\u015f\u00fcn\u00fclebilir. Basit\u00e7e belirtmek gerekirse, bir memrist\u00f6r\u00fcn de herhangi bir andaki davran\u0131\u015f\u0131 daha \u00f6nceki aktivitesine ba\u011fl\u0131 olarak de\u011fi\u015fkenlik g\u00f6stermektedir. T\u0131pk\u0131 insan beyninde bir n\u00f6rondan di\u011ferine verinin aktar\u0131lmas\u0131 ve bu aktar\u0131m\u0131n ger\u00e7ekle\u015fti\u011fi noktada yani sinapsta bir haf\u0131zan\u0131n olu\u015fmas\u0131 gibi. Ge\u00e7ti\u011fimiz hafta i\u00e7inde AIP Advances\u2019da yay\u0131mlanan \u00e7al\u0131\u015fmalar\u0131nda, ara\u015ft\u0131rma ekibi bu hibrid cihaz\u0131 nas\u0131l ortaya \u00e7\u0131kard\u0131klar\u0131n\u0131 a\u00e7\u0131kl\u0131yor. Mevcut \u00e7al\u0131\u015fmada, ara\u015ft\u0131rmac\u0131lar g\u0131da ve ila\u00e7 end\u00fcstrisinde \u00e7ok\u00e7a kullan\u0131lan materyalleri elektrokimyasal cihazlar\u0131nda kulland\u0131klar\u0131n\u0131 belirttiler. from AIP Publishing, the team explains the creation of the hybrid device. Bu biyo-uyumlu malzemelerin pH dengesini sa\u011flama \u00f6zelliklerini kullanma fikri -kat\u0131 polielektrolitler b\u00fct\u00fcn\u00fc ile inovatif olmakla birlikte- bu \u00e7al\u0131\u015fmada ilk kez bir uygulamada yer buldu. Ayn\u0131 zamanda organik polimer temelli memristif bir cihazda bir biyo-polimer kullan\u0131lmas\u0131 bak\u0131m\u0131ndan da ara\u015ft\u0131rma bir ilk niteli\u011fi ta\u015f\u0131yor. Memrist\u00f6rler, elektronik devre aray\u00fczleri ile sinir sistemleri aras\u0131nda bir k\u00f6pr\u00fc g\u00f6revi g\u00f6rerek, bizi \u00e7ift katmanl\u0131 perseptronlara daha da yakla\u015ft\u0131r\u0131yor. Perseptronlar, uygun bir \u00f6\u011frenme prosed\u00fcr\u00fcn\u00fc takiben belli bir klasifikasyon fonksiyonu ger\u00e7ekle\u015ftirebilen devre elemanlar\u0131d\u0131r. Durum b\u00f6yle iken, ara\u015ft\u0131rma ekibinin kar\u015f\u0131la\u015ft\u0131\u011f\u0131 en b\u00fcy\u00fck zorluk, memristif davran\u0131\u015f\u0131n temeli olan kompleks elektrokimyasal ara etkile\u015fimlerin anla\u015f\u0131lmas\u0131 ve bu yolla bahsi ge\u00e7en \u00f6zelli\u011fin kontrol edilmesi olmu\u015ftu. Ara\u015ft\u0131rma ekibi bu zorlu\u011fun \u00fcstesinden bilindik ve hali haz\u0131rda kullan\u0131lan polimerleri uygulamaya dahil ederek a\u015fmaya \u00e7al\u0131\u015ft\u0131. Bu malzemelerin elektrokimyasal \u00f6zelliklerini makroskopik \u00f6l\u00e7ekte modifiye eden ara\u015ft\u0131rmac\u0131lar\u0131n ula\u015ft\u0131\u011f\u0131 en \u015fa\u015f\u0131rt\u0131c\u0131 sonu\u00e7; polielektrolitler gibi davranan jellerin form\u00fclasyonunu de\u011fi\u015ftirerek cihaz\u0131n elektrokimyasal tepkilerini tespit edebilmenin m\u00fcmk\u00fcn oldu\u011fuydu. Bu \u00f6zellik de, ara\u015ft\u0131rmac\u0131lara iletken polimerin \u00fcretti\u011fi elektrokimyasal tepkilerin aktivasyonu \u00fczerinden, biyolojik nesnenin iyonik de\u011fi\u015fimlerini \u00e7al\u0131\u015fma imkan\u0131 tan\u0131d\u0131. T\u00fcm bu geli\u015fmeler, do\u011fal biyolojik ve elektrokimyasal olarak uyumlu ve fonksiyonel olacak aray\u00fcze sahip uyumlu polianilin temelli cihazlar\u0131n \u00fcretilmesinin \u00f6n\u00fcn\u00fc a\u00e7\u0131yor. Bunu takiben mant\u0131k ve klasifikasyon fonksiyonlar\u0131na sahip, \u00f6\u011frenebilen ve t\u00fcm bunlara ek olarak canl\u0131 varl\u0131klarla etkile\u015fimli olan memrist\u00f6r a\u011flar\u0131n\u0131n ve hibrid sistemlerin ger\u00e7ekle\u015ftirilmesi m\u00fcmk\u00fcn hale gelebilecektir. Makale Referans: Angelica Cifarelli, Tatiana Berzina, Antonella Parisini, Victor Erokhin, Salvatore Iannotta. Polysaccarides-based gels and solid-state electronic devices with memresistive properties: Synergy between polyaniline electrochemistry and biology. AIP Advances, 2016; 6 (11): 111302 DOI: 10.1063/1.4966559", "tags": ["biyokimya", "biyoteknoloji", "elektronik"]},
{"source": "bilimfili.com", "url": "https://bilimfili.com/egzersiz-sirasinda-ter-analizi-yapan-sensor/", "category": "teknoloji", "date": "27 Kas\u0131m 2016", "title": "Egzersiz Yaparken Sa\u011fl\u0131\u011f\u0131n\u0131z\u0131 \u00d6l\u00e7en Giyilebilir Deri Sens\u00f6r\u00fc", "content": "Son on y\u0131l\u0131n en reva\u00e7ta olan tekno-bilimsel ara\u015ft\u0131rma alanlar\u0131ndan birisi de, giyilebilir teknoloji ve teknolojik tekstil \u00fcr\u00fcnleridir. Bu alanda s\u00fcrekli olarak ortaya \u00e7\u0131kan geli\u015fmeler, genel sa\u011fl\u0131\u011f\u0131, t\u00fcketilen kaloriyi, at\u0131lan ad\u0131m say\u0131s\u0131n\u0131 veya kalp ritmini \u00f6l\u00e7meye yarayan mekanik \u00f6l\u00e7\u00fcm cihazlar\u0131yd\u0131. \u015eimdi ise, Science Translational Medicine dergisinde yay\u0131mlanan yeni bir \u00e7al\u0131\u015fmada bu teknoloji bir ad\u0131m daha ileri g\u00f6t\u00fcr\u00fclerek, Kore, Amerika, \u00c7in ve Fransa\u2019dan bilimciler taraf\u0131ndan kimyasal \u00f6l\u00e7\u00fcm yapmay\u0131 ve izlemeyi sa\u011flayan yine giyilebilir bir yonga geli\u015ftirildi. Geli\u015ftirilen ve testlere tabi tutulan bu esnek mikroak\u0131\u015fkan cihaz insan derisine yap\u0131\u015fabiliyor. Cihaz, temelde egzersiz s\u0131ras\u0131nda derimizden sal\u0131nan ter s\u0131v\u0131s\u0131n\u0131 i\u00e7inde toplayarak analiz etme yetisine sahip. Renk-\u00f6l\u00e7\u00fcmsel (colorimetric) biyokimyasal tetkik ile, ak\u0131ll\u0131 telefon kameralar\u0131 taraf\u0131ndan \u00e7ekilen foto\u011fraflar\u0131n birle\u015fti\u011fi bu teknolojide, ter i\u00e7indeki laktat, glikoz, klor iyonlar\u0131 konsantrasyonlar\u0131 ve terin pH de\u011feri \u00f6l\u00e7\u00fclebiliyor ve uygulama sayesinde kaydedilip takip edilebiliyor. Konvansiyonel analizde kar\u015f\u0131la\u015ft\u0131r\u0131labilir sonu\u00e7lar \u00fcretilmesini sa\u011flayan kolorimetrik okumalara ek olarak, cihaz ayn\u0131 zamanda d\u0131\u015f-mekan sporlar\u0131nda dahi (terin \u00e7o\u011funlukla h\u0131zl\u0131 bir \u015fekilde buharla\u015ft\u0131\u011f\u0131 \u00e7ok h\u0131zl\u0131 bisiklet yar\u0131\u015flar\u0131 gibi) kullan\u0131labilir ve fonksiyonel olmas\u0131 dolay\u0131s\u0131yla geni\u015f bir kullan\u0131m alan\u0131na da sahip. Ara\u015ft\u0131rmac\u0131lar, geli\u015ftirilen teknolojinin ve bu yolla gelecekte ortaya \u00e7\u0131kar\u0131labilecek di\u011fer mikroak\u0131\u015fkan cihazlar\u0131n atletik performans sistemlerine adapte edilebilece\u011fini, g\u00f6zya\u015f\u0131 ve t\u00fck\u00fcr\u00fck veya meni gibi v\u00fccut s\u0131v\u0131lar\u0131na adapte edilebilece\u011fini \u00f6ne s\u00fcr\u00fcyor.  Sa\u011fl\u0131k durumlar\u0131n\u0131 ter s\u0131v\u0131s\u0131ndan g\u00f6r\u00fcnt\u00fc ve niceliksel kimyasal kompozisyon temelinde inceleyebilmek, kan \u00f6rneklerinin de belirli aral\u0131klarda incelenmesi ihtiyac\u0131n\u0131 giderebilecek bir potansiyele sahip. Ter g\u00f6r\u00fcnt\u00fcleme teknolojileri en basit d\u00fczeyde kontroll\u00fc laboratuvar ve hastane d\u00fczeneklerini minimal d\u00fczeyde kullan\u0131larak kuruluyor. Makale Referans: http://dx.doi.org/10.1126/scitranslmed.aaf2593", "tags": ["biyokimya", "giyinme", "spor"]},
{"source": "bilimfili.com", "url": "https://bilimfili.com/kalbe-sarilan-cihaz-ritmin-devamliligini-saglayabilir/", "category": "teknoloji", "date": "21 Ocak 2017", "title": "Kalbe Sar\u0131lan Cihaz Ritmin Devaml\u0131l\u0131\u011f\u0131n\u0131 Sa\u011flayabilir", "content": "Kalp yetmezli\u011fi d\u00fcnya genelinde milyonlarca insan\u0131 etkileyen, buna kar\u015f\u0131l\u0131k tedavi ve terapi se\u00e7enekleri bir anlamda s\u0131n\u0131rl\u0131 olan bir rahats\u0131zl\u0131kt\u0131r. Bu hastal\u0131kta, yeterli kan\u0131n v\u00fccuda pompalanamamas\u0131 v\u00fccudun farkl\u0131 b\u00f6lgelerinde farkl\u0131 imm\u00fcn ve fiziksel tepkilerin \u00a0olu\u015fmas\u0131na sebep olmaktad\u0131r ve dolay\u0131s\u0131yla bir\u00e7ok yeni rahats\u0131zl\u0131\u011f\u0131n da \u00f6n\u00fcn\u00fc a\u00e7maktad\u0131r. De\u011fi\u015fen seviyelerde hastal\u0131k farkl\u0131 tedavi y\u00f6ntemlerini gerektirmektedir. \u0130leri seviyelerinde yeni bir kalbe ihtiya\u00e7 duyulabilmekte, bu f\u0131rsat\u0131 yakalayamayan hastalarda ise kalbin gerekli ve yeterli kan\u0131 pompalamas\u0131n\u0131 sa\u011flayacak cihazlar implante edilmektedir. Hastay\u0131 enfeksiyon, p\u0131ht\u0131 atmas\u0131 gibi risklerin alt\u0131na sokan bu cihazlar, direkt olarak kan ile etkile\u015fimde olan pompa ve kapak\u00e7\u0131k gibi yap\u0131lar\u0131 b\u00fcnyelerinde bulundurmaktad\u0131r. \u015eimdi ise uluslararas\u0131 bir ara\u015ft\u0131rma ekibi, yumu\u015fak ve ayn\u0131 zamanda robotik bir k\u0131l\u0131f icat etti. \u00d6yle ki, bu tekstil \u00fcr\u00fcn\u00fc benzeri cihaz\u0131n, yukar\u0131da bahsi ge\u00e7en olas\u0131 rahats\u0131zl\u0131klara sebebiyet vermeden, kalp yetmezli\u011fi rahats\u0131zl\u0131\u011f\u0131na yakalanm\u0131\u015f insanlara umut olabilece\u011fi ve kalplerinin normal \u00e7al\u0131\u015fmas\u0131n\u0131 sa\u011flayabilece\u011fi \u00f6ne s\u00fcr\u00fcl\u00fcyor.  Kalp dokusunun \u00fcst katmanlar\u0131na benzeyen bir malzemeden \u00fcretilen yumu\u015fak robotik teknolojisi \u00fcr\u00fcn kalbi sararak kalbin \u00fczerinde alternatif bask\u0131 ve emme uyguluyor. Bu de\u011fi\u015fen etki kalbin yeterli ve gerekli kan miktar\u0131n\u0131, yeterli bas\u0131n\u00e7la v\u00fccuda da\u011f\u0131tmas\u0131n\u0131 sa\u011fl\u0131yor. Preklinik geli\u015ftirme s\u00fcre\u00e7lerinde olan benzer ara\u015ft\u0131rmalardaki dizaynlar\u0131n \u00fczerine, bu versiyonda akt\u00fcat\u00f6r a\u011f\u0131 kullan\u0131larak e\u015f zamanl\u0131 olarak hem s\u0131k\u0131\u015ft\u0131rma hem d\u00f6nd\u00fcrme hareketi yapabilecek olan yapay kas dokusu elde edildi. Kalp ritmini ayarlayan kablolardan gelen sinyaller kalp k\u0131l\u0131f\u0131na ne zaman, ne kadar ve nas\u0131l bir hareket yapaca\u011f\u0131n\u0131n bilgisini vererek, yumu\u015fak robotik dokunun kalbin yetisini kaybetti\u011fi zay\u0131flam\u0131\u015f ritminin yeniden sa\u011flamas\u0131na ve d\u00fczeltmesine yard\u0131mc\u0131 oluyor. Kalp at\u0131\u015f h\u0131zlar\u0131 kontrol d\u00fczeylerinin yaln\u0131zca %47\u2019sine kadar d\u00fc\u015fm\u00fc\u015f olan domuzlarda denenen yumu\u015fak robotik cihaz, hayvanlar\u0131n kalp ritmlerinin tekrar y\u00fczde 97 seviyelerine \u00e7\u0131kar\u0131lmas\u0131n\u0131 sa\u011flad\u0131. T\u00fcm detaylar\u0131 ve sonu\u00e7lar\u0131 ile birlikte Science Translational Medicine\u2019da yay\u0131mlanan ara\u015ft\u0131rmada, k\u0131l\u0131f\u0131n hen\u00fcz insan i\u00e7in kullan\u0131ma uygun olmad\u0131\u011f\u0131 ve bu konuda hen\u00fcz bir\u00e7ok preklinik ve klinik ara\u015ft\u0131rma gerekti\u011fi belirtildi. G\u00fcvenlik ve uygunluk testlerini atlatt\u0131ktan sonra bu son teknoloji \u00fcr\u00fcn\u00fcn\u00fcn gelecekte kalp rahats\u0131zl\u0131\u011f\u0131 tedavilerinin b\u00fcy\u00fck bir k\u0131sm\u0131n\u0131 olu\u015fturaca\u011f\u0131 d\u00fc\u015f\u00fcn\u00fcl\u00fcyor. Kaynak: Lindzi Wessel, Heart-hugging device could help keep the beat, 18 Ocak 2017, www.sciencemag.org/news/2017/01/heart-hugging-device-could-help-keep-beat Makale Referans: DOI: 10.1126/science.aal0629", "tags": ["biyoteknoloji", "kalp"]},
{"source": "bilimfili.com", "url": "https://bilimfili.com/ayni-anda-hem-hidrojen-hem-de-elektrik-uretebilecek-yeni-bir-cihaz-gelistirildi/", "category": "teknoloji", "date": "21 Kas\u0131m 2017", "title": "Ayn\u0131 Anda Hem Hidrojen, Hem de Elektrik \u00dcretebilecek Yeni Bir Cihaz Geli\u015ftirildi", "content": "UCLA ara\u015ft\u0131rmac\u0131lar\u0131, g\u00fcne\u015f enerjisini olduk\u00e7a d\u00fc\u015f\u00fck maliyetle ve y\u00fcksek verimlilikle toplay\u0131p depolayabilen yeni bir cihaz geli\u015ftirdiler. Bu cihaz\u0131n, elektronik aletlere g\u00fc\u00e7 sa\u011flamada ve \u00e7evre-dostu ara\u00e7lar i\u00e7in hidrojen yak\u0131t\u0131 \u00fcretmede kullan\u0131lmas\u0131 m\u00fcmk\u00fcn. G\u00fcne\u015f enerjisinden elektrik elde etmek \u00fczerine yap\u0131lm\u0131\u015f bir\u00e7ok \u00e7al\u0131\u015fma bulunuyor. Bu \u00e7al\u0131\u015fmalar neticesinde de, her ge\u00e7en g\u00fcn g\u00fcne\u015f enerjisini elektrik enerjisine \u00e7eviren sistemlerde iyile\u015ftirmeler ve verimlilik art\u0131\u015f\u0131 ger\u00e7ekle\u015ftiriliyor. Hatta, hali haz\u0131rda bir\u00e7ok \u00fclkede yenilenebilir enerjinin b\u00fcy\u00fck bir k\u0131sm\u0131 solar enerjiye dayan\u0131yor. Ancak, verimli bir \u015fekilde g\u00fcne\u015f enerjisinin hidrojen yak\u0131t\u0131 \u00fcretilmesinde kullanmas\u0131n\u0131 sa\u011flayacak bir sistemin geli\u015ftirilmesi, otomobiller i\u00e7in bilinen en temiz yak\u0131tlardan birisi olan hidrojenin kullan\u0131m\u0131n\u0131 hem ucuzlat\u0131p hem de yayg\u0131nla\u015ft\u0131rabilir. Ara\u015ft\u0131rmac\u0131lar\u0131n geli\u015ftirdi\u011fi yeni cihaz, hidrojen yak\u0131t pilleriyle \u00e7al\u0131\u015fan ara\u00e7lar\u0131n kullan\u0131m\u0131n\u0131n yayg\u0131nla\u015fmas\u0131 a\u00e7\u0131s\u0131ndan umut vadediyor. \u00c7\u00fcnk\u00fc, bu sistem i\u00e7erisinde hidrojen yak\u0131t\u0131, nikel, demir ve kobalt kullan\u0131larak \u00fcretiliyor. Bu elementler, hali haz\u0131rda hidrojen yak\u0131t\u0131 \u00fcretimi s\u00fcre\u00e7lerine dahil edilen platin ve di\u011fer de\u011ferli metallere k\u0131yasla daha bol bulunuyor ve daha ucuz. Hidrojen, vas\u0131talarda kullan\u0131labilecek ucuz, verimli ve havaya herhangi bir kirletici salmayan bir yak\u0131t. Bu yak\u0131t\u0131 otomobilinizde kulland\u0131\u011f\u0131n\u0131zda at\u0131k olarak yaln\u0131zca su \u00fcretiyorsunuz. Ancak bu yak\u0131t\u0131 yayg\u0131n olarak kullanam\u0131yor olu\u015fumuzun \u00f6n\u00fcndeki en b\u00fcy\u00fck engel, hidrojenin \u00fcretim maliyetleri. Energy Storage Materials dergisinde yay\u0131mlanan \u00e7al\u0131\u015fmada detayland\u0131r\u0131lan teknoloji ile art\u0131k bu yak\u0131t\u0131 daha ucuz elde etmek m\u00fcmk\u00fcn. \u00dcstelik yaln\u0131zca hidrojen yak\u0131t\u0131 \u00fcretmede de\u011fil, ayn\u0131 zamanda s\u0131radan elektrikli cihazlar\u0131n\u0131 \u00e7al\u0131\u015ft\u0131rmak i\u00e7in ihtiya\u00e7 duyaca\u011f\u0131n\u0131z elektri\u011fi de \u00fcretmede ayn\u0131 sistem kullan\u0131labiliyor. Bu sistemin di\u011fer bir faydas\u0131 da depolama noktas\u0131nda kar\u015f\u0131m\u0131za \u00e7\u0131k\u0131yor. E\u011fer g\u00fcne\u015f enerjisi ile verimli bir \u015fekilde hidrojen \u00fcretebilirseniz, daha sonra elektrik \u00fcretiminde kullanabilece\u011finiz hidrojeni sonsuza dek depolayabilirsiniz. Geleneksel hidrojen yak\u0131t pillerinin ve s\u00fcperkapasit\u00f6rlerin, biri pozitif ve di\u011feri negatif olmak \u00fczere iki elektrotu vard\u0131r. UCLA taraf\u0131ndan geli\u015ftirilen cihaz\u0131n ise \u00fc\u00e7\u00fcnc\u00fc bir elektrotu var. Bu \u00fc\u00e7\u00fcnc\u00fc elektrot, hem enerji depolamada kullan\u0131lan s\u00fcperkapasit\u00f6r hem de suyu hidrojen ve oksijen olarak ay\u0131rabilecek bir cihaz gibi \u00e7al\u0131\u015fabiliyor. Bu sistem i\u00e7erisindeki \u00fc\u00e7 elektrot, tek bir solar h\u00fccreye ba\u011fl\u0131. Bu solar h\u00fccre de, sistemin g\u00fc\u00e7 kayna\u011f\u0131 olarak \u00e7al\u0131\u015f\u0131yor. Sistemin solar h\u00fccre ile elde etti\u011fi elektrik enerjisi iki yolla depolanabiliyor; elektrokimyasal olarak s\u00fcperkapasit\u00f6r i\u00e7erisinde ya da kimyasal olarak hidrojen \u015feklinde. G\u00f6rsel Telif: Reed Hutchinson/UCLA Her ne kadar hidrojen temiz bir yak\u0131t olsa da, d\u00fcnya genelindeki hidrojen \u00fcretiminin %95\u2019inde do\u011fal gaz gibi fosil yak\u0131tlar kullan\u0131l\u0131yor. Dolay\u0131s\u0131yla, fosil yak\u0131tlar\u0131n kullan\u0131ld\u0131\u011f\u0131 s\u00fcre\u00e7 i\u00e7erisinde ciddi miktarlarda karbondioksit sal\u0131n\u0131m\u0131 ger\u00e7ekle\u015fiyor. Bu cihaz, hidrojeni temiz ve verimli bir \u015fekilde \u00fcretmeye olanak sa\u011flad\u0131\u011f\u0131 i\u00e7in de \u00f6neme sahip. S\u00fcperkapasit\u00f6r ve su-ay\u0131r\u0131c\u0131 teknolojinin tek bir yerde toplanmas\u0131, kamera, internet taray\u0131c\u0131 ve telefon \u00f6zelliklerinin tek bir cihazda topland\u0131\u011f\u0131 ilk \u00e7\u0131kan ak\u0131ll\u0131 telefonlara benziyor. Yani, bu sistem \u00fczerinde yap\u0131lacak \u00e7al\u0131\u015fmalar sonras\u0131, hem verimlilik daha da art\u0131r\u0131labilir hem de sisteme yeni bile\u015fenlerin eklenebilir. Ara\u015ft\u0131rmac\u0131lar en b\u00fcy\u00fck y\u00fczey alan\u0131n\u0131 sa\u011flamak i\u00e7in, elektrotlar\u0131 insan sa\u00e7\u0131n\u0131n kal\u0131nl\u0131\u011f\u0131ndan binlerce kat daha ince olan nanokristaller halinde tasarlad\u0131lar; bu da, cihaz\u0131n \u00fcretebildi\u011fi hidrojen miktar\u0131n\u0131 artt\u0131rd\u0131 ve ayn\u0131 zamanda s\u00fcperkapasit\u00f6rde daha fazla \u015farj\u0131n depolanmas\u0131n\u0131 sa\u011flad\u0131. Ara\u015ft\u0131rmac\u0131lar taraf\u0131ndan haz\u0131rlanan cihaz elinizin avucuna s\u0131\u011facak b\u00fcy\u00fckl\u00fckte olsa da, cihazda kullan\u0131lan bile\u015fenler ucuz oldu\u011fu i\u00e7in daha b\u00fcy\u00fck s\u00fcr\u00fcmlerin \u00e7\u0131kart\u0131lmas\u0131 da m\u00fcmk\u00fcn. Kaynaklar:", "tags": ["elementler", "enerji kaynaklar\u0131", "g\u00fcne\u015f enerjisi", "makineler", "yak\u0131tlar", "yenilenebilir/s\u00fcrd\u00fcr\u00fclebilir/alternatif/temiz enerji"]},
{"source": "bilimfili.com", "url": "https://bilimfili.com/termoelektrik-boyali-duvarlar-isiyi-elektrige-donusturuyor/", "category": "teknoloji", "date": "22 Kas\u0131m 2016", "title": "Termoelektrik Boyal\u0131 Duvarlar Is\u0131y\u0131 Elektri\u011fe D\u00f6n\u00fc\u015ft\u00fcr\u00fcyor", "content": "Duvar boyalar\u0131 giderek daha teknolojik bir h\u00e2l al\u0131yor. G\u00fcne\u015f enerjisini yakalay\u0131p elektri\u011fe d\u00f6n\u00fc\u015ft\u00fcren \u201cs\u00fcr\u00fclebilir solar h\u00fccreler\u201d yapmak i\u00e7in kullan\u0131labilecek olan fotovoltaik boya zaten geli\u015ftirilmi\u015fti. Yeni bir \u00e7al\u0131\u015fma ile art\u0131k termoelektrik boyam\u0131z da var. Bu boya ile boyanan y\u00fczeyler, \u0131s\u0131 enerjisini elektrik enerjisine d\u00f6n\u00fc\u015ft\u00fcr\u00fcyor. Kore\u2019de bulunan Ulsan Ulusal Bilim ve Teknoloji \u00dcniversitesi\u2019nden Jae Sung Son, geli\u015ftirdikleri termoelektrik boyan\u0131n binalar, arabalar, gemiler gibi b\u00fcy\u00fck \u00f6l\u00e7ekli \u0131s\u0131 kayna\u011f\u0131 say\u0131labilecek y\u00fczeylerdeki at\u0131k \u0131s\u0131y\u0131 d\u00f6n\u00fc\u015ft\u00fcrmek i\u00e7in kullan\u0131lmas\u0131n\u0131 umduklar\u0131n\u0131 belirtiyor. \u201c\u00d6rne\u011fin bir binan\u0131n teras\u0131 ve duvarlar\u0131 yaz\u0131n 50 \u00b0C\u2019den daha y\u00fcksek s\u0131cakl\u0131klara ula\u015f\u0131yor. E\u011fer biz bu termoelektrik boyay\u0131 duvarlara uygularsak, \u00e7ok b\u00fcy\u00fck miktarda at\u0131k \u0131s\u0131y\u0131 elektrik enerjisine d\u00f6n\u00fc\u015ft\u00fcrebiliriz,\u201d diyor. Termoelektrik boya, d\u00fcz ve kat\u0131 olan ince dilimler \u015feklinde \u00fcretilen geleneksel termoelektrik malzemelerden olduk\u00e7a farkl\u0131 g\u00f6r\u00fcn\u00fcyor. Al\u0131\u015f\u0131ld\u0131k termoelektrik ayg\u0131tlar, farkl\u0131 ve d\u00fczensiz bi\u00e7imli nesnelerin \u00fczerine tutturularak at\u0131k \u0131s\u0131y\u0131 emmeleri sa\u011flan\u0131r. Fakat d\u00fcz termoelektrik \u00fcrete\u00e7ler ile tutturulduklar\u0131 e\u011fimli y\u00fczeylerin temas\u0131 tam olmad\u0131\u011f\u0131ndan, \u0131s\u0131 kayb\u0131 ka\u00e7\u0131n\u0131lmaz olur ve toplam verim d\u00fc\u015fer. Nature Communications dergisinde Sung Hoon Park ve \u00e7al\u0131\u015fma arkada\u015flar\u0131n\u0131n imzas\u0131yla yay\u0131mlanan makalede, ekip bu eksik temas meselesini ele al\u0131yor ve termoelektrik boyan\u0131n her t\u00fcrl\u00fc \u015fekle sahip y\u00fczeylere kolayca ve tam temas sa\u011flayacak bi\u00e7imde kolayca kaplanabildi\u011fini g\u00f6steriyorlar. Termoelektrik boyan\u0131n i\u00e7inde, geleneksel termoelektrik ayg\u0131tlarda s\u0131kl\u0131kla kullan\u0131lan bizmut tell\u00fcrid (Bi2Te3) par\u00e7ac\u0131klar\u0131 bulunuyor. Ara\u015ft\u0131rmac\u0131lar ayr\u0131ca yeni bulu\u015flar\u0131na molek\u00fcler topakla\u015ft\u0131r\u0131c\u0131 (sinterleyici) eklemi\u015f. B\u00f6ylelikle \u0131s\u0131nmaya ba\u011fl\u0131 olarak termoelektrik par\u00e7ac\u0131klar kayna\u015f\u0131yor, par\u00e7ac\u0131klar\u0131n yo\u011funlu\u011fu ve d\u00f6n\u00fc\u015ft\u00fcrme verimi art\u0131yor. Ttermoelektrik veriminin bir \u00f6l\u00e7\u00fcs\u00fc olan ZT de\u011ferleri, n-tipi i\u00e7in 0.67\u2019ye ve p-tipi par\u00e7ac\u0131klar i\u00e7in 1.21\u2019e kadar \u00e7\u0131kabiliyor. Kaynak: Phys.org, \u201cThermoelectric paint enables walls to convert heat into electricity\u201d\n<http://phys.org/news/2016-11-thermoelectric-enables-walls-electricity.html>\n\u0130lgili Makale: Sung Hoon Park et al. \u201cHigh-performance shape-engineerable thermoelectric painting.\u201d Nature Communications. DOI: 10.1038/ncomms13403", "tags": ["malzeme bilimi"]},
{"source": "bilimfili.com", "url": "https://bilimfili.com/hidrojen-cepte-tasinabilen-yakit-olma-yolunda/", "category": "teknoloji", "date": "3 Aral\u0131k 2016", "title": "Hidrojen, Cepte Ta\u015f\u0131nabilen Yak\u0131t Olma Yolunda", "content": "Yak\u0131t pili teknolojisinde, temel olarak kimyasal reaksiyon ile elektrik \u00fcretilir. Her yak\u0131t pili i\u00e7erisinde biri pozitif di\u011feri ise negatif olmak \u00fczere iki elektrot bulunur.\u00a0Kimyasal reaksiyonlar bu elektrotlar aras\u0131nda ger\u00e7ekle\u015firken, elektrik \u00fcretimi sa\u011flan\u0131r. Yak\u0131t pilinin i\u00e7erisinde ayn\u0131 zamanda elektrotlar aras\u0131nda y\u00fckl\u00fc par\u00e7ac\u0131klar\u0131 ta\u015f\u0131maya yarayan elektrolitler ve reaksiyonu h\u0131zland\u0131rmaya yarayan kataliz\u00f6rler bulunur.\u00a0 Reaksiyon sonucunda a\u00e7\u0131\u011fa \u00e7\u0131kan pozitif y\u00fckl\u00fc hidrojen ile oksijenin birle\u015fmesi sonucunda \u00e7evreye hi\u00e7bir zarar\u0131 olmayan su molek\u00fclleri olu\u015fur.\u00a0Yani hidrojen yak\u0131t pilleri, \u00e7evreye hi\u00e7bir zarar\u0131 olmamas\u0131 ve verimli\u011fi a\u00e7\u0131s\u0131ndan yak\u0131n gelecekte olduk\u00e7a yayg\u0131n kullan\u0131lan bir teknoloji olabilir. Hidrojen yak\u0131t pilinin yayg\u0131nla\u015fmas\u0131ndaki\u00a0en b\u00fcy\u00fck problemin, hidrojenin verimli ve g\u00fcvenli bir \u015fekilde depolanabilmesi oldu\u011funu s\u00f6yleyebiliriz.\u00a0Fakat yeni yap\u0131lan bir \u00e7al\u0131\u015fma ile, hidrojenin verimli ve g\u00fcvenli bir\u00a0\u015fekilde depolanmas\u0131 sorunu \u00e7\u00f6z\u00fclm\u00fc\u015f olabilir. Tokyo\u2019daki Waseda University\u2019den ara\u015ft\u0131rmac\u0131lar, hafif, ta\u015f\u0131nabilir ve esnek ka\u011f\u0131t benzeri bir yap\u0131 i\u00e7erisinde hidrojen depolayabilen bir polimer geli\u015ftirdiklerini duyurdular. Yak\u0131t olarak kullan\u0131ld\u0131\u011f\u0131nda tek art\u0131k \u00fcr\u00fcn\u00fc su olan hidrojen, gelece\u011fin temiz yak\u0131tlar\u0131ndan birisi olarak de\u011ferlendiriliyor. Fakat geleneksel depolama ve ta\u015f\u0131ma y\u00f6ntemleri, patlama gibi bir\u00e7ok g\u00fcvenlik riskini i\u00e7erisinde bar\u0131nd\u0131r\u0131yor. Yak\u0131n ge\u00e7mi\u015fte, hidrojen absorbe eden organik bile\u015fiklerin depolama malzemesi olarak kullan\u0131labilmesi \u00fczerine \u00e7al\u0131\u015fmalar y\u00fcr\u00fct\u00fclm\u00fc\u015ft\u00fc. Bu organik bile\u015fiklerde hidrojen, kimyasal ba\u011flar yard\u0131m\u0131yla stabil bir \u015fekilde depolan\u0131p sal\u0131nabiliyor. Fakat, bu bile\u015fikler tank ya da kap i\u00e7erisinde y\u00fcksek bas\u0131n\u00e7ta ve/veya s\u0131cakl\u0131kta muhafaza edilmek durumundalar. Gelecekte bu yak\u0131t\u0131n g\u00fcvenli, verimli ve yayg\u0131n olarak kullan\u0131labilmesi i\u00e7in daha g\u00fcvenli depolanabilmesi ve ta\u015f\u0131nabilmesi gerekiyor.  Profes\u00f6rler Hiroyuki Nishide ve Kenichi Oyaizu\u2019nun geli\u015ftirdi\u011fi keton (fl\u00fcorenon) polimer, ince bir ka\u011f\u0131t \u015feklinde \u00fcretilebiliyor. Bu yap\u0131 i\u00e7erisinde hidrojen basit elektrolitik hidrojenleme ile sulu ortamda oda s\u0131cakl\u0131\u011f\u0131nda sabitleniyor. Dahas\u0131, fl\u00fcorenon polimer, s\u0131v\u0131 iridyum kataliz\u00f6r varl\u0131\u011f\u0131nda 80 santigrat dereceye \u0131s\u0131t\u0131ld\u0131\u011f\u0131nda hidrojenini salabiliyor. Ara\u015ft\u0131rmac\u0131lar ayr\u0131ca, mutedil ko\u015fullar alt\u0131nda hidrojen tutma ve salma d\u00f6ng\u00fcs\u00fcn\u00fcn ciddi bir bozunma olmadan tekrar edilebilece\u011fini ispatlad\u0131lar. Keton/alkol polimeri kolay ta\u015f\u0131nabiliyor, kal\u0131planabiliyor, sa\u011flam, yanm\u0131yor ve d\u00fc\u015f\u00fck toksisite i\u00e7eriyor. B\u00fct\u00fcn bu \u00f6zellikler de bu enerji depolama sistemini cebinizde plastik bir kap i\u00e7erisinde bile saklanabilece\u011fine i\u015faret ediyor. Kaynak: Wesada University\n\u0130lgili Makale: Ryo Kato, Keisuke Yoshimasa, Tatsuya Egashira, Takahiro Oya, Kenichi Oyaizu, Hiroyuki Nishide. A ketone/alcohol polymer for cycle of electrolytic hydrogen-fixing with water and releasing under mild conditions. Nature Communications, 2016; 7: 13032 DOI: 10.1038/ncomms13032", "tags": ["elementler", "enerji kaynaklar\u0131", "yak\u0131tlar"]},
{"source": "bilimfili.com", "url": "https://bilimfili.com/yalnizca-dusunceyle-hareket-ettirilebilen-robot-kol-gelistirildi/", "category": "teknoloji", "date": "18 Aral\u0131k 2016", "title": "Yaln\u0131zca D\u00fc\u015f\u00fcnceyle Hareket Ettirilebilen Robot Kol Geli\u015ftirildi", "content": "University of Minnesota\u2019dan bilim insanlar\u0131, yaln\u0131zca zihni kullanarak robot kolun kontrol edilebilmesini sa\u011flamada \u00f6nemli bir ad\u0131m att\u0131lar. Scientific Reports\u2019da yay\u0131mlanan bu \u00e7al\u0131\u015fma, fel\u00e7li veya n\u00f6rodejeneratif hastal\u0131klara sahip milyonlarca insana yard\u0131m etmede b\u00fcy\u00fck bir potansiyele sahip. Yap\u0131lan bu \u00e7al\u0131\u015fmada, robot kolu hareket ettirmek i\u00e7in herhangi bir beyin implant\u0131 ya da sinirlere cerrahi yolla ba\u011flanm\u0131\u015f ara\u00e7lar gerekmiyor. \u0130nsanlar yaln\u0131zca kollar\u0131n\u0131 hareket ettirmeyi hayal ederek, bu robot kolu kullanabiliyorlar. Beyindeki zay\u0131f elektriksel aktivite, elektroansefalografi (EEG) olarak adland\u0131r\u0131lan ve beyin-bilgisayar ara faz\u0131n\u0131 temel alan invazif olmayan bir teknik sayesinde, 64 elektrot i\u00e7eren y\u00fcksek teknoloji \u00fcr\u00fcn\u00fc EEG \u015fapka ile kaydedilip makine \u00f6\u011frenme ve geli\u015fmi\u015f sinyal i\u015fleme sayesinde harekete d\u00f6n\u00fc\u015ft\u00fcr\u00fcl\u00fcyor. Yani kafaya tak\u0131lan bu \u015fapka sayesinde, yaln\u0131zca d\u00fc\u015f\u00fcnce ile bu kolun hareket ettirilebilmesi m\u00fcmk\u00fcn hale geliyor. Sekiz sa\u011fl\u0131kl\u0131 insan denek, EEG \u015fapka ile deneyin oturumlar\u0131n\u0131 tamamlad\u0131. Denekler, kademeli olarak, kendi kollar\u0131n\u0131 3D alan i\u00e7inde bir robot kolunu kontrol etmek i\u00e7in hareket ettirmeden, robot kolu hareket ettirmeyi \u00f6\u011frendiler. Kat\u0131l\u0131mc\u0131lar bilgisayar ekran\u0131nda sanal bir imleci kontrol etmeyi \u00f6\u011frenmeyle ba\u015flad\u0131lar ve daha sonra bir robot kolu kontrol ettirmeyi \u00f6\u011frendiler. Kat\u0131l\u0131mc\u0131lar daha sonra masada sabit bulunan nesneleri robot kol yard\u0131m\u0131yla tuttular. Sonunda, masadaki rastgele yerlerdeki nesneleri tutmak ve kavramak i\u00e7in robot kollar\u0131n\u0131 hareket ettirebildiler ve nesneleri yaln\u0131zca d\u00fc\u015f\u00fcnerek \u00fc\u00e7 katmanl\u0131 bir rafa yerle\u015ftirdiler. A\u015fa\u011f\u0131da \u00e7al\u0131\u015fma s\u0131ras\u0131nda kaydedilen videoyu izleyebilirsiniz.  Kat\u0131l\u0131mc\u0131lar\u0131n tamam\u0131, sabit objeleri robot kol ile tutmada ortalama yakla\u015f\u0131k %80 ba\u015far\u0131 g\u00f6sterdiler. Masa \u00fczerindeki nesneleri al\u0131p rafa yerle\u015ftirmede ise ortalama yakla\u015f\u0131k %60 ba\u015far\u0131 g\u00f6stediler. Herhangi bir cerrahi m\u00fcdahaleye ihtiya\u00e7 duymadan ya da v\u00fccudun herhangi bir yerini hareket ettirmeden yaln\u0131zca d\u00fc\u015f\u00fcnce g\u00fcc\u00fcyle bir robot kolun hareketinin sa\u011flanmas\u0131nda elde edilen bu ba\u015far\u0131, fel\u00e7li ya da n\u00f6rodejeneratif rahats\u0131zl\u0131klara sahip bireyler i\u00e7in umut vadeden bir geli\u015fme. Ara\u015ft\u0131rmadaki beyin-bilgisayar ara faz teknolojisi, beynin hareketten sorumlu b\u00f6lgesi olan motor korteksin co\u011frafyas\u0131 sayesinde \u00e7al\u0131\u015f\u0131yor. \u0130nsanlar hareket ettiklerinde ya da hareket etmeyi d\u00fc\u015f\u00fcnd\u00fcklerinde, motor korteks i\u00e7erisindeki n\u00f6ronlar k\u00fc\u00e7\u00fck elektrik ak\u0131mlar\u0131 \u00fcretirler. Farkl\u0131 hareket aktivitelerini d\u00fc\u015f\u00fcnmek, yap\u0131lan bu ara\u015ft\u0131rman\u0131n ba\u015f yazar\u0131 University of Minnesota\u2019da biyomedikal m\u00fchendisli\u011fi profes\u00f6ro Bin He\u2019nin daha \u00f6nceki ara\u015ft\u0131rmas\u0131nda do\u011frulad\u0131\u011f\u0131 gibi, yeni n\u00f6ron \u00e7e\u015fitlerini aktive eder. Bilim insanlar\u0131 bu \u00e7e\u015fitliliklerin \u00e7\u00f6z\u00fcmlenebilmesi i\u00e7in beyin-bilgisayar ara faz\u0131n\u0131n temelini olu\u015fturan geli\u015fmi\u015f sinyal i\u015fleme teknolojisini kulland\u0131lar. Bilim insanlar\u0131 yeni yapacaklar\u0131 \u00e7al\u0131\u015fmalarla, v\u00fccuda entegre edilmi\u015f robot kolun yaln\u0131zca beyin g\u00fcc\u00fcyle kontrol edilmesini sa\u011flamay\u0131 ve fel\u00e7li insanlarda bu teknolojinin i\u015fe yaray\u0131p yaramad\u0131\u011f\u0131 \u00e7\u00f6z\u00fcmlemeyi ama\u00e7l\u0131yorlar. \u0130lgili Makale: Jianjun Meng, Shuying Zhang, Angeliki Bekyo, Jaron Olsoe, Bryan Baxter, Bin He. Noninvasive Electroencephalogram Based Control of a Robotic Arm for Reach and Grasp Tasks. Scientific Reports, 2016; 6: 38565 DOI: 10.1038/srep38565", "tags": ["biyoteknoloji", "protez"]},
{"source": "bilimfili.com", "url": "https://bilimfili.com/cevrelerini-algilayarak-karar-verebilen-robotlar/", "category": "teknoloji", "date": "5 Kas\u0131m 2018", "title": "\u00c7evrelerini Alg\u0131layarak Karar Verebilen Robotlar", "content": "Genel ama\u00e7 i\u00e7in \u00fcretilen bir anlamda s\u0131radan diyebilece\u011fimiz robotlar\u0131n \u00e7ok y\u00f6nl\u00fc dahi olsalar bir\u00e7ok s\u0131n\u0131rlar\u0131 bulunuyor. Bu fiziksel ve teknolojik limitlerin bir\u00e7o\u011fu da verimi d\u00fc\u015f\u00fck uygulama alanlar\u0131 ve y\u00fcksek b\u00fct\u00e7eleri dolay\u0131s\u0131yla ortaya \u00e7\u0131k\u0131yor. Bu nedenle de robotik teknolojisi, t\u00fcm boyutlardaki robotlar i\u00e7in, robotlara elveri\u015fli olabilecekleri tek bir g\u00f6revi addederek bunu g\u00f6revi yapmalar\u0131na odaklan\u0131yor. Yine de mod\u00fcler robotlar, yani tak\u0131l\u0131p \u00e7\u0131kar\u0131labilir mod\u00fcl ad\u0131 verilen de\u011fi\u015ftirilebilir par\u00e7alardan olu\u015fan robotlar, i\u015flevsel olarak daha esnek olabiliyor. E\u011fer bir par\u00e7a bir \u015fekilde ar\u0131zalan\u0131r veya de\u011fi\u015ftirilmek istenirse, bu da kolayca yap\u0131labiliyor. Robotun bile\u015fenleri de istenildi\u011fi gibi yeniden ayarlan\u0131p organize edilebilir hatta \u015fimdi robotlar art\u0131k kendi kendilerini konfig\u00fcre edebilecekler. Yeni ara\u015ft\u0131rma ile, navige ettikleri ve i\u00e7inde bulunduklar\u0131 \u00e7evreyi ve fiziksel \u015fartlar\u0131 alg\u0131layarak bu konfig\u00fcrasyonu robotlar\u0131n kendilerinin yapabilecekleri g\u00f6sterildi. Cornell University ara\u015ft\u0131rmac\u0131lar\u0131n\u0131n \u00f6nderli\u011findeki ara\u015ft\u0131rma ekibi, \u00e7evrelerini alg\u0131layarak karar verebilen ve otonom olarak belirli bir g\u00f6revin ger\u00e7ekle\u015ftirilmesi i\u00e7in farkl\u0131 \u015fekillere ve konfig\u00fcratif yap\u0131ya girebilen robot geli\u015ftirmeyi ba\u015fard\u0131. Bu ba\u015far\u0131 sayesinde, adapif, \u00e7ok ama\u00e7l\u0131 robotlara bir ad\u0131m daha yakla\u015f\u0131lm\u0131\u015f oldu. Bu ara\u015ft\u0131rma, bilim insanlar\u0131na g\u00f6re mod\u00fcler robotlar\u0131n otonom yeniden yap\u0131lanma ve alg\u0131lama yetilerine g\u00f6re davran\u0131\u015flar\u0131n\u0131 de\u011fi\u015ftirme yetene\u011fi kazand\u0131\u011f\u0131 ve bunun m\u00fcmk\u00fcn olabilece\u011fini g\u00f6steren ilk ara\u015ft\u0131rma. Sonu\u00e7lar\u0131 ve ara\u015ft\u0131rman\u0131n detaylar\u0131 Science Robotics\u2018te yay\u0131mland\u0131. Mevcut ara\u015ft\u0131rmadaki robotlar, tekerlekli k\u00fcp \u015feklindeki mod\u00fcllerden olu\u015fuyor ve bu mod\u00fcller birle\u015fip yeniden ana mekanizmaya ba\u011flanabiliyor. Bu sayede yeni yetenekler ve \u015fekiller kazanan robotlar, mod\u00fclleri aras\u0131nda Wi-Fi ile merkezi bir sistemden ileti\u015fim kurulmas\u0131 ve magnetler ile ba\u011flan\u0131p birbirlerinden ayr\u0131larak bu \u00f6zeliklerini hayata ge\u00e7iriyorlar. Cornell University\u2019den makine m\u00fchendisli\u011fi do\u00e7enti ve projenin lideri Hadas Kress-Gazit\u2019e g\u00f6re, di\u011fer mod\u00fcler robotlar kontroll\u00fc bir \u00e7evrede ve de\u011fi\u015fken olmayan \u015fartlarda ba\u015far\u0131l\u0131 bir \u015fekilde ger\u00e7ekle\u015ftirebilirken, bu yeni ara\u015ft\u0131rmada geli\u015ftirilen robotlar tamamen otonom davran\u0131\u015f bi\u00e7imi g\u00f6sterip de\u011fi\u015fiklik g\u00f6steren ve konfig\u00fcrasyonunu de\u011fi\u015ftirebilen ilk robotlar olma \u00f6zelli\u011fi g\u00f6steriyor. Bu yetenek ile a\u015fa\u011f\u0131daki videoda da g\u00f6r\u00fclebilen robotlar, ama\u00e7lar\u0131n\u0131, ne yapacaklar\u0131n\u0131 ve nas\u0131l bir formda olabileceklerine kendileri \u00a0karar verebiliyorlar.  \u00c7al\u0131\u015fman\u0131n fonu National Science Foundation taraf\u0131ndan sa\u011flanm\u0131\u015ft\u0131r.", "tags": ["robotlar", "yapay zeka"]},
{"source": "bilimfili.com", "url": "https://bilimfili.com/yumusakligi-degisebilen-meta-malzeme-uretildi/", "category": "teknoloji", "date": "24 Ocak 2017", "title": "Yumu\u015fakl\u0131\u011f\u0131 De\u011fi\u015febilen Meta-Malzeme \u00dcretildi", "content": "Bir malzeme \u00fcretildikten sonra, genellikle sertli\u011finde de\u011fi\u015fiklik yap\u0131lamaz. Ancak Michigan \u00dcniversitesi\u2019nden bir grup ara\u015ft\u0131rmac\u0131, malzemenin kendisine hasar vermeden sert ve yumu\u015fak h\u00e2ller aras\u0131nda ge\u00e7i\u015f yap\u0131lmas\u0131na olanak tan\u0131yan yeni bir meta-malzeme \u00fcretim yolu geli\u015ftirdi. Meta-malzemeler, yap\u0131ld\u0131klar\u0131 maddenin (malzemenin) \u00f6zelliklerini de\u011fil de, yap\u0131l\u0131\u015f \u015fekillerinden kaynaklanan kimi \u00f6zellikleri ta\u015f\u0131yan, insan yap\u0131m\u0131 malzemelerdir. Meta-malzeme teknolojileri sayesinde, bilimciler bir meta-malzemenin yap\u0131s\u0131n\u0131 kontrol ederek, malzemenin belirli \u00f6zellikleri sergilemesini sa\u011flayabilir. Michigan ekibinin ger\u00e7ekle\u015ftirdi\u011fi \u00e7al\u0131\u015fmada, y\u00fczeyinin sertli\u011fi kolayca manip\u00fcle edilebilen bir meta-malzeme \u00fcretmenin yolu ke\u015ffedildi. Nature Communications dergisinde yay\u0131mlanan bir makalede, \u00e7elik sertli\u011finden lastik yumu\u015fakl\u0131\u011f\u0131na getirilebilen ve yeniden eski durumuna d\u00f6nd\u00fcr\u00fclebilen meta-malzemenin nas\u0131l \u00fcretilebilece\u011fi ayr\u0131nt\u0131l\u0131 olarak a\u00e7\u0131kland\u0131. Bu \u00f6zellikler \u201ctopolojik korumal\u0131\u201d olduklar\u0131 i\u00e7in, yani yap\u0131n\u0131n b\u00fct\u00fcn\u00fcnden gelen malzeme \u00f6zellikleri olduklar\u0131ndan, sert ve yumu\u015fak durumlar aras\u0131 malzeme de\u011fi\u015fimleri h\u0131zla ger\u00e7ekle\u015ftirilip, kolayca s\u00fcrd\u00fcr\u00fclebiliyor. \u201cBu meta-malzemenin yeni taraf\u0131 \u015fu ki, y\u00fczeyi sertle\u015fip yumu\u015fayabiliyor. Genellikle, bildik malzemelerin sertli\u011fini de\u011fi\u015ftirmek \u00e7ok g\u00fc\u00e7t\u00fcr. Malzeme \u00fcretildikten sonra ya serttir, ya da yumu\u015fak,\u201d diyor ekipten Xiaoming Mao. \u00d6rne\u011fin di\u015f dolgusu bir kez yap\u0131ld\u0131ktan sonra sert \u015fekilde kal\u0131r ve s\u00f6k\u00fclmesi gerekti\u011finde i\u015fler olduk\u00e7a zorla\u015f\u0131r. Bir gitar teli, telin kendisine germe uygulamadan gerilemez. Mao, meta-malzemenin ucuna temas eden bir nesnenin, malzeme yap\u0131s\u0131n\u0131n geometrisini de\u011fi\u015ftirdi\u011fini ve dolay\u0131s\u0131yla malzemenin o u\u00e7taki germeye verdi\u011fi tepkiyi de\u011fi\u015ftirdi\u011fini belirtiyor. Fakat meta-malzemenin topolojik korumas\u0131, meta-malzemenin i\u00e7inin hasars\u0131z kalmas\u0131n\u0131 sa\u011fl\u0131yor. Bu t\u00fcr meta-malzemelerin ileride arabalarda darbe emici olarak i\u015fe yarayabilece\u011fi ya da roket f\u0131rlatma sistemlerinde kullan\u0131labilece\u011fi d\u00fc\u015f\u00fcn\u00fcl\u00fcyor. Ara\u015ft\u0131rmac\u0131lar ayr\u0131ca bu malzemenin, kumsal gibi yumu\u015fak y\u00fczeylere g\u00f6re kendini ayarlayabilen bisiklet lasti\u011fi \u00fcretiminde de kullan\u0131labilece\u011fini ekliyor. Kaynak: Phys.org, \u201cNew metamaterial can switch from hard to soft\u2014and back again\u201c\n <https://phys.org/news/2017-01-metamaterial-hard-softand.html> \u0130lgili Makale: D. Zeb Rocklin et al. Transformable topological mechanical metamaterials, Nature Communications (2017). DOI: 10.1038/ncomms14201", "tags": ["meta-malzeme"]},
{"source": "bilimfili.com", "url": "https://bilimfili.com/yarasa-gibi-ucan-biyotaklitci-robot/", "category": "teknoloji", "date": "4 \u015eubat 2017", "title": "Yarasa Gibi U\u00e7an Biyo-Taklit\u00e7i Robot", "content": "Bilim ve teknik m\u00fchendislik i\u015fbirli\u011finin \u00e7ok yeni bir \u00fcyesi olan u\u00e7an makine, tam bir yarasa gibi g\u00f6r\u00fcn\u00fcyor ve yarasa gibi manevra yap\u0131yor. Otonom veya ba\u015fka bir deyi\u015fle \u00f6zerk olarak hareket edebilen robo-yarasa yaln\u0131zca 93 gram a\u011f\u0131rl\u0131\u011f\u0131nda. Robotun manevra kabiliyeti ve hareket bi\u00e7imleri \u00e7ok d\u00fc\u015f\u00fck bir a\u011f\u0131rl\u0131\u011fa sahip olan silikon temelli zar\u0131ms\u0131 yap\u0131n\u0131n karbon fiber kemiklerin (robot iskeleti) \u00fczerine sar\u0131lmas\u0131 ile elde edilen kanat formlar\u0131ndan kaynaklan\u0131yor. Son derece yarasa kanad\u0131 biyo-benzeri olan bu yap\u0131 ile \u00e7ok \u00f6nemli yetenekler kazanan yarasa robot \u00fczerine ger\u00e7ekle\u015ftirilen \u00e7al\u0131\u015fman\u0131n t\u00fcm detay ve sonu\u00e7lar\u0131 ge\u00e7ti\u011fimiz hafta Science Robotics\u2018de yay\u0131mland\u0131. Her kanattaki dokuz ayr\u0131 eklem noktas\u0131n\u0131n haricinde, ayarlanabilir bacak uzuvlar\u0131 da kanatlara g\u00f6m\u00fclm\u00fc\u015f halde bulunuyor. Bu \u00f6zellik de kuyruk zar\u0131n\u0131n deformasyonu ile y\u00f6nlendirilmesini sa\u011fl\u0131yor. Bu v\u00fccut bile\u015fenlerini robotun keskin d\u00f6n\u00fc\u015fler ve dal\u0131\u015flar gibi yarasa benzeri hareketler yapmas\u0131na olanak sa\u011flayan karma\u015f\u0131k algoritmalar koordine ediyor. Ancak, hen\u00fcz yarasa sinyalini \u00e7\u0131karam\u0131yor. Bekleyen zorlu g\u00f6revler ise batarya \u00f6mr\u00fcn\u00fc iyile\u015ftirme\u00a0ve cihaz\u0131n k\u00fc\u00e7\u00fck \u00f6l\u00e7ekli \u00e7arpmalara dayanabilmesini sa\u011flamak i\u00e7in daha g\u00fc\u00e7l\u00fc\u00a0elektronik par\u00e7alar\u0131n geli\u015ftirilmesi. Nihayetinde, m\u00fchendisler bu manevra kabiliyeti olduk\u00e7a y\u00fcksek olan d\u00f6rt pervaneli robot helikopter dron alternatifinin yeni bir yard\u0131mc\u0131 i\u015flevi g\u00f6rece\u011fini umuyor. \u00d6yle ki, tehlikeli afet b\u00f6lgelerinden, enkaz aray\u0131\u015flar\u0131na kadar arama-kurtarma ekiplerinin de g\u00f6z bebe\u011fi olaca\u011f\u0131 d\u00fc\u015f\u00fcn\u00fclen bu yeni yarasa robotlar, her yere her \u015fekilde u\u00e7arak ula\u015fabilecek ve konabilecek potansiyele sahip.  Tek eksi\u011fi, ba\u015f a\u015fa\u011f\u0131 as\u0131l\u0131 kalabilmek olan bu yarasa robotlar\u0131n, \u00e7ok uzun zamandan beri bilimcilerin ve m\u00fchendislerin akl\u0131nda oldu\u011funu ve bug\u00fcne kadar say\u0131s\u0131z denemelerin yap\u0131ld\u0131\u011f\u0131n\u0131 s\u00f6ylemekte fayda var. K\u0131s\u0131tlanmayan hareketlilikleri ve manevra karakteristi\u011fi, kanatlar\u0131ndaki fonksiyonel u\u00e7u\u015f sa\u011flayan 40\u2019tan fazla aktif ve pasif eklemleri robotun dinamizminin de temelini olu\u015fturuyor. Kanat esnekli\u011fi ve karma\u015f\u0131k kanat kinemati\u011fi yaln\u0131zca biyoloji ara\u015ft\u0131rmac\u0131lar\u0131 i\u00e7in \u00e7ok \u00f6zg\u00fcn bir perspektif kazand\u0131rmakla kalm\u0131yor ayn\u0131 zamanda aerial robotikte ve robot modelleme, dizayn ve kontrol\u00fcndeki zorluklara kar\u015f\u0131n \u00f6nemli alternatifler \u00fcretilmesini sa\u011fl\u0131yor. 93 gram a\u011f\u0131rl\u0131\u011f\u0131ndaki otonom u\u00e7abilen yarasa robot Bat Bot (B2), yarasa kanad\u0131n\u0131n t\u00fcm morfolojik \u00f6zelliklerini taklit ediyor. Ara\u015ft\u0131rmac\u0131lar da bunun i\u00e7in y\u00fczlerce yay\u0131lm\u0131\u015f kontrol ak\u00fcat\u00f6r\u00fc kullanmak yerine, ileri derecede esnetilebilen silikon-temelli zars\u0131 kanat yap\u0131s\u0131 icat etti. Yarasalar\u0131n u\u00e7u\u015f mekanizmalar\u0131n\u0131n temelini olu\u015fturan yap\u0131, yapay yarasa kanad\u0131nda fazladan dominant kanat eklemlerini kullanmadan elde edilebildi. Biyolojik olarak \u00e7ok anlaml\u0131 sonu\u00e7lar\u0131n \u00fcretilmesini sa\u011flayan bu teknoloji hem asenkronik ve mediyolateral kol-kanat hareketleri ile bacaklar\u0131n\u0131n dorso-ventral hareketlinin kombine edilmesi ile tam biyolojik taklit sa\u011fl\u0131yor. Yaln\u0131zca 56 mikremetre kal\u0131nl\u0131\u011f\u0131ndaki zars\u0131 deri hem esneklik hem de eklemlerin hareket yeteneklerine b\u00fcy\u00fck bir destek sa\u011fl\u0131yor. Bu yap\u0131 ile entegre olan yarasan\u0131n yak\u0131n gelecekte t\u00fcm olas\u0131 alanlarda kullan\u0131ma uyarlanmas\u0131 bekleniyor. Kaynak: Lindzi Wessel, Watch a new robot fly just like a bat, 1 \u015eubat 2017, www.sciencemag.org/news/2017/02/watch-new-robot-fly-just-bat Makale referans: Alireza Ramezani, Soon-Jo Chung, and Seth Hutchinson, A biomimetic robotic platform to study flight specializations of bats, DOI: 10.1126/scirobotics.aal2505; http://robotics.sciencemag.org/content/2/3/eaal2505", "tags": ["aerodinamik", "algoritmalar", "Elkanatl\u0131lar tak\u0131m\u0131 (Chiroptera)", "robotlar", "u\u00e7ma mekanizmalar\u0131"]},
{"source": "bilimfili.com", "url": "https://bilimfili.com/sanal-gercek-bir-ele-bakmak-gercek-elinizdeki-aci-hissini-azaltiyor/", "category": "teknoloji", "date": "8 \u015eubat 2017", "title": "Sanal Ger\u00e7ek Bir Ele Bakmak Ger\u00e7ek Elinizdeki Ac\u0131 Hissini Azalt\u0131yor", "content": "Bir dahaki sefere, i\u011fne olurken uzaklara bakmay\u0131n. Bu durum daha az ac\u0131 duyman\u0131za sebep olacak. Yeni yap\u0131lan bir ara\u015ft\u0131rma v\u00fccudumuza bakt\u0131\u011f\u0131m\u0131zda daha az ac\u0131 hissetti\u011fimizi ileri s\u00fcr\u00fcyor ve bu etkinin sanal ger\u00e7eklikte de i\u015fe yarad\u0131\u011f\u0131n\u0131 ortaya koydu. 2009 y\u0131l\u0131nda, University of College London\u2019dan Patrick Haggard ve Matthew Longo, kendi v\u00fccudunuza bakman\u0131n a\u011fr\u0131 kesici bir etkisi oldu\u011funu ortaya koydu. Kat\u0131l\u0131mc\u0131lar\u0131n derilerine k\u0131z\u0131l\u00f6tesi lazer \u0131\u015f\u0131\u011f\u0131 tutulan \u00e7al\u0131\u015fmada, v\u00fccuduna do\u011fru bakan insanlar n\u00f6tr bir nesneye bakanlara k\u0131yasla daha az a\u011fr\u0131 hissettiklerini belirtti. Hen\u00fcz nedeni tam olarak bilinmese de, kafaya tak\u0131l\u0131\u00a0elektrotlar, bu analjezik (a\u011fr\u0131 kesici) etkinin beyin korteksinin a\u011fr\u0131y\u0131 i\u015fleyen k\u0131s\u0131mlar\u0131nda daha zay\u0131f aktiviteyle ili\u015fkili oldu\u011funu ortaya koydu. Bu ara\u015ft\u0131rmadan sonra, iki farkl\u0131 ara\u015ft\u0131rma ekibi, plastik\u00a0el yan\u0131lsamas\u0131n\u0131 kullanarak bu etiyi test etti. Y\u00fcr\u00fct\u00fclen testlerde, ki\u015finin g\u00f6r\u00fc\u015f\u00fcnden gizli tutularak ger\u00e7ek elin hemen yan\u0131na plastik bir el yerle\u015ftirildi. Ara\u015ft\u0131rma ekibi, ki\u015finin hem ger\u00e7ek elini hem de plastik eli bir boya ile boyayarak, kat\u0131l\u0131mc\u0131y\u0131 plastik elin kendi eli oldu\u011funa inand\u0131rd\u0131. Ekipler, bu yan\u0131lsamay\u0131 geni\u015fleterek, plastik bir ele bakman\u0131n ki\u015finin ger\u00e7ek elindeki ac\u0131y\u0131 hafifletme hissi verip vermedi\u011fini \u00f6\u011frenmek istediler. \u0130ki \u00e7al\u0131\u015fma birbiriyle \u00e7eli\u015fen sonu\u00e7lar elde etti. \u00c7al\u0131\u015fmalardan biri a\u011fr\u0131 kesici etkisini do\u011frularken, di\u011feri ise b\u00f6yle bir etkiye dair herhangi bir bulgu elde etmedi. \u0130spanya\u2019daki University of Barcelona\u2019dan Maria Sanchez-Vives ve beraberindeki ekip, ger\u00e7ek el ve plastik elin konumlan\u0131\u015f\u0131ndaki farkl\u0131l\u0131klar\u0131n farkl\u0131 sonu\u00e7lar elde edilmesine neden olabilece\u011fini ileri s\u00fcr\u00fcyor. Plastik elin konumlanma etkisini test etmek i\u00e7in, Sanchez beraberindeki ekip, yan\u0131lsamay\u0131 ikna edici yapabilmek ad\u0131na sanal ger\u00e7eklik kulland\u0131. B\u00f6ylece, kat\u0131l\u0131mc\u0131 ger\u00e7ek bir plastik el g\u00f6rmek yerine, kat\u0131l\u0131mc\u0131lara kafaya entegre bir sistem arac\u0131l\u0131\u011f\u0131yla sanal ger\u00e7ek bir el g\u00f6sterildi. B\u00f6ylelikle, ara\u015ft\u0131rmac\u0131lar kat\u0131l\u0131mc\u0131n\u0131n ger\u00e7ek elinin yerine g\u00f6re sanal plastik elin konumunda de\u011fi\u015fiklikler yapabildi. Kat\u0131l\u0131mc\u0131lar\u0131n ellerine tutturulan termal elektrotlar ile ki\u015finin \u0131s\u0131y\u0131 hissetmesi sa\u011fland\u0131. \u00d6te yandan, sanal el de, sanal elektrotlar ba\u011flanm\u0131\u015f \u015fekilde g\u00f6sterildi. Kat\u0131l\u0131mc\u0131lar\u0131n termal a\u011fr\u0131 e\u015fiklerini \u00f6l\u00e7ebilmek ad\u0131na, verilen \u0131s\u0131n\u0131n derecesi k\u00fc\u00e7\u00fck oranlarda artt\u0131r\u0131larak, kat\u0131l\u0131mc\u0131lardan \u0131s\u0131n\u0131n ne zaman ac\u0131 verici oldu\u011funu bildirmeleri istendi. Ekip, sanal eli kat\u0131l\u0131mc\u0131n\u0131n ger\u00e7ek eline \u00e7ok yak\u0131n olacak \u015fekilde konumland\u0131rd\u0131\u011f\u0131nda, daha y\u00fcksek bir ac\u0131 e\u015fi\u011fine sahip olduklar\u0131n\u0131 g\u00f6rd\u00fc. Ara\u015ft\u0131rmac\u0131lar, e\u011fer sanal bir v\u00fccut par\u00e7as\u0131na bakarsan\u0131z, bunun analjezik bir etki olu\u015fturabildi\u011fini, ancak konumland\u0131r\u0131lan yerin \u00e7ok yak\u0131n olmas\u0131n\u0131n \u00f6nemli oldu\u011funu, aksi halde bu etkinin azald\u0131\u011f\u0131n\u0131 s\u00f6yl\u00fcyorlar. Ara\u015ft\u0131rmac\u0131lar, sanal ger\u00e7ekli\u011fin iyile\u015ftirici bir ara\u00e7 olarak kullan\u0131labilece\u011fini d\u00fc\u015f\u00fcn\u00fcyorlar. Sanal ger\u00e7eklik bug\u00fcne kadar \u00e7o\u011funlukla ac\u0131yla ba\u015fa \u00e7\u0131kabilme noktas\u0131nda bir dikkat da\u011f\u0131t\u0131c\u0131 olarak kullan\u0131ld\u0131. Fakat bu yeni teknik bir dikkat da\u011f\u0131t\u0131c\u0131dan ziyade, sanal ger\u00e7ekli\u011fi; ki\u015finin a\u011fr\u0131 e\u015fi\u011fini artt\u0131rmak ad\u0131na beyindeki mevcut bir mekanizmay\u0131 kullanmak i\u00e7in devreye soktu. Teoride, ac\u0131 verici bir i\u015flem s\u0131ras\u0131nda, sanal ger\u00e7eklik,\u00a0ki\u015finin bedenini ac\u0131y\u0131 azaltabilecek \u015fekillerde g\u00f6sterebilir. Ayn\u0131 ara\u015ft\u0131rma ekibi daha \u00f6nceki bir \u00e7al\u0131\u015fmada,\u00a0\u00f6rne\u011fin, mavimsi renk tonlar\u0131ndaki bir kola bakman\u0131n a\u011fr\u0131 e\u015fi\u011fini artt\u0131rd\u0131\u011f\u0131 buna kar\u015f\u0131n k\u0131rm\u0131z\u0131ms\u0131 renk tonlar\u0131ndaki bir kola bakman\u0131n ise a\u011fr\u0131 e\u015fi\u011fini d\u00fc\u015f\u00fcrd\u00fc\u011f\u00fc sonucuna ula\u015fm\u0131\u015ft\u0131. Ara\u015ft\u0131rmac\u0131lar, etkinin, beynin ac\u0131n\u0131n yerini ve yo\u011funlu\u011funu tahmin etmeye \u00e7al\u0131\u015fabildi\u011fi i\u00e7in d\u00fc\u015febildi\u011fini d\u00fc\u015f\u00fcn\u00fcyor. E\u011fer hem\u015fire, kolunuza i\u011fne yaparken siz uzaklara bakarsan\u0131z, beyniniz g\u00f6rsel bir girdi olmadan ac\u0131n\u0131n yerini saptayamaz. Bu durum a\u011fr\u0131 e\u015fi\u011finizi d\u00fc\u015f\u00fcr\u00fcr ve daha geni\u015f bir alana odaklanm\u0131\u015f olursunuz. Bu da uzaklara bakt\u0131\u011f\u0131n\u0131zda i\u011fnenin neden daha fazla ac\u0131 verdi\u011finin bir a\u00e7\u0131klamas\u0131 olabilir. Kaynaklar ve \u0130leri Okuma: \u2013\u00a0Journal of Pain.\u00a0DOI: 10.1016/j.jpain.2017.01.003\u00a0http://www.sciencedirect.com/science/article/pii/S1526590017300172\n\u2013 Slezak, M. \u201cJust wiggle a fake finger to get rubber hand illusion.\u201d\u00a0https://www.newscientist.com/article/dn24254-just-wiggle-a-fake-finger-to-get-rubber-hand-illusion/\n\u2013 Makin, S. \u201cExpectation alone turns a rubber hand into a \u2018real\u2019 one.\u201d\u00a0https://www.newscientist.com/article/dn23757-expectation-alone-turns-a-rubber-hand-into-a-real-one/\n\u2013\u00a0Ananthaswamy, A. \u201cLooking at a virtual hand reduces the pain in your real hand.\u201d\u00a0https://www.newscientist.com/article/2120537-looking-at-a-virtual-hand-reduces-the-pain-in-your-real-hand/\n\u2013 G\u00f6rsel:\u00a0UniversalImagesGroup/Getty Bu i\u00e7erik BilimFili.com yazar\u0131 taraf\u0131ndan olu\u015fturulmu\u015ftur. BilimFili.com`un belirtmi\u015f oldu\u011fu \u201cKullan\u0131m \u0130zinleri\u201dne ba\u011fl\u0131 kalmak kayd\u0131yla kullanabilirsiniz.", "tags": ["a\u011fr\u0131lar (algoloji)", "beyin", "sanal ger\u00e7eklik"]},
{"source": "bilimfili.com", "url": "https://bilimfili.com/isikla-objeleri-ucurmak-mumkun-mu/", "category": "teknoloji", "date": "20 Mart 2019", "title": "I\u015f\u0131kla Objeleri U\u00e7urmak M\u00fcmk\u00fcn m\u00fc?", "content": "Caltech\u2018ten ara\u015ft\u0131rmac\u0131lar, sadece \u0131\u015f\u0131k kullanarak cisimleri kald\u0131rmak ve itmek i\u00e7in bir teknik dizayn etti. Ara\u015ft\u0131rmac\u0131lar, bunu cisimlerin y\u00fczeylerinde nano \u00f6l\u00e7ekte paternizasyon yaratarak ba\u015fard\u0131. \u015eimdilik teoride de olsa mevcut ara\u015ft\u0131rma, 20 y\u0131l gibi bir s\u00fcrede G\u00fcne\u015f Sistemi\u2019nin d\u0131\u015f\u0131ndaki en yak\u0131n gezegene ula\u015fabilecek, yaln\u0131zca \u0131\u015f\u0131ktan g\u00fc\u00e7 alan ve \u0131\u015f\u0131k ile ivmelenen uzay ara\u00e7lar\u0131n\u0131n geli\u015ftirilmesi i\u00e7in at\u0131lm\u0131\u015f en \u00f6nemli ad\u0131m olarak nitelendiriliyor. 18 Mart\u2019ta Nature Photonics\u2019te yay\u0131mlanan \u00e7al\u0131\u015fma Caltech\u2019te Uygulamal\u0131 Fizik ve Malzeme Bilimi Profes\u00f6r\u00fc Harry Atwater\u2019\u0131n laboratuvar\u0131nda ger\u00e7ekle\u015ftirildi. Onlarca y\u0131l once optic c\u0131mb\u0131z ad\u0131 verilen (optical tweezers) teknolojinin geli\u015ftirilmesi bilim insanlar\u0131na nanopar\u00e7ac\u0131klar gibi\u00a0k\u00fc\u00e7\u00fck objeleri manip\u00fcle etme ve hareket ettirme yetene\u011fi sa\u011flam\u0131\u015ft\u0131.\u00a0Bu tekni\u011fin de temelinde\u00a0\u00e7ok iyi \u015fekilde odaklanm\u0131\u015f \u015fiddetli lazer \u0131\u015f\u0131nlar\u0131n\u0131n radyatif (\u0131\u015f\u0131n\u0131msal) bas\u0131nc\u0131ndan faydalan\u0131lm\u0131\u015ft\u0131. Ne var ki, bu teknik olduk\u00e7a k\u00fc\u00e7\u00fck objeleri \u00e7ok yak\u0131n mesafelerden etkilemeyi sa\u011fl\u0131yordu. Ara\u015ft\u0131rman\u0131n ba\u015fyazar\u0131 ve postdoktora ara\u015ft\u0131rmac\u0131s\u0131 Dr. Ognjen Ilic durumu t\u0131pk\u0131 hafif bir hava ak\u0131m\u0131 ile pinpon topunu u\u00e7urmaya benzetiyor. E\u011fer topunuz b\u00fcy\u00fcrse sa\u00e7 kurutma makinesinden \u00e7\u0131kan hava topu \u0131\u00e7urmaya yetmeyecektir. \u015eimdi\u00a0ise bu yeni teknik ile farkl\u0131 b\u00fcy\u00fckl\u00fcklerde ve \u015fekillerdeki cisimler (mikrometreden metre \u00f6l\u00e7e\u011fine kadar) \u0131\u015f\u0131k h\u00fczmeleri ile manip\u00fcle edilebilecek.\u00a0Bu tekni\u011fin\u00a0kilit noktas\u0131\u00a0nesnelerin y\u00fczeyinde nano \u00f6l\u00e7ekte spesifik paternler olu\u015fturmaktan ge\u00e7iyor. Bahsi ge\u00e7en nano kal\u0131plar \u0131\u015f\u0131k ile etkile\u015fime giren cismin kendisini bozundu\u011funda kendisini d\u00fczeltebilmesini ve bu etki ile s\u00fcrekli \u0131\u015f\u0131k h\u00fczmesi ile etkile\u015fimde kalabilmesini sa\u011fl\u0131yor. Bu da \u00e7ok iyi odaklanm\u0131\u015f \u015farp lazer at\u0131mlar\u0131na kar\u015f\u0131n, objelerin kendi dura\u011fanl\u0131\u011f\u0131n\u0131 sa\u011flayabildi\u011fi paternizasyon ile bu ihtiyac\u0131 ortadan kald\u0131r\u0131yor. Dolay\u0131s\u0131yla \u0131\u015f\u0131k kayna\u011f\u0131 milyonlarca kilometer uzakta da olsa etkile\u015fimde kald\u0131\u011f\u0131 s\u00fcrece cisimler \u0131\u015f\u0131ktan itkiyi alabilecek gibi g\u00f6r\u00fcn\u00fcyor. Ayn\u0131 zamanda Joint Center for Artificial Photosynthesis\u2019in de y\u00f6neticili\u011fini yapan Atwater, yapt\u0131klar\u0131 \u00e7al\u0131\u015fmada makrakopik cisimleri u\u00e7urmak i\u00e7in bir metot geli\u015ftirdiklerini belirtti. Teorik bu metot yeni jenerasyon uzay ara\u00e7lar\u0131n\u0131n y\u00fcksek h\u0131zda itimi i\u00e7in uygulanabilir bir teknik olma potansiyeli de ta\u015f\u0131yor. \u015eimdilik bir miktar uzak bir hayal gibi g\u00f6r\u00fcnse de prensiplerini test etmeye ba\u015flaman\u0131n uygun olabilece\u011fi d\u00fc\u015f\u00fcn\u00fcl\u00fcyor. Teoride uzay ara\u00e7lar\u0131 da nano \u00f6l\u00e7ekte yap\u0131lar ile y\u00fczeylerinde paternizasyon olu\u015fturulabilecek cisimler gibi g\u00f6r\u00fcn\u00fcyor ancak bu ara\u00e7lar\u0131n D\u00fcnya \u00fczerinde konu\u00e7lanm\u0131\u015f lazer at\u0131c\u0131lar\u0131 ile h\u0131zland\u0131r\u0131lmas\u0131 bir di\u011fer a\u015f\u0131lmas\u0131 gereken engel olabilir. Ancak ger\u00e7ekle\u015fmesi durumunda, yak\u0131t ta\u015f\u0131ma zorunlulu\u011fu olmayan uzay ara\u00e7lar\u0131n\u0131n y\u00fczey stabilitesi sa\u011flanmas\u0131 durumunda, \u00e7ok y\u00fcksek r\u00f6lativistik h\u0131zlara ula\u015f\u0131p di\u011fer y\u0131ld\u0131z sistemlerine gitmesi dahi ger\u00e7ek olabilir. Atwater tekni\u011fin D\u00fcnya\u2019da da end\u00fcstriyel anlamda k\u00fc\u00e7\u00fck objelerin h\u0131zl\u0131 fabrikasyonu i\u00e7in de uygulanabilecek bir teknoloji oldu\u011funu belirtiyor.", "tags": ["\u0131\u015f\u0131k", "lazer", "optik"]},
{"source": "bilimfili.com", "url": "https://bilimfili.com/yeni-bir-demir-molekulu-daha-ucuza-gunes-enerjisi-uretebilecek/", "category": "teknoloji", "date": "1 Aral\u0131k 2018", "title": "Yeni Bir Demir Molek\u00fcl\u00fc Daha Ucuza G\u00fcne\u015f Enerjisi \u00dcretebilecek", "content": "G\u00f6rselde g\u00f6r\u00fclen molek\u00fcl, elektrik \u00fcreten g\u00fcne\u015f enerjisi santrallerinde ve yak\u0131t \u00fcretiminde fotokatalist olarak g\u00f6rev yapan yeni bir demir molek\u00fcl\u00fc ve bu alanda bir ilk olarak kay\u0131tlara ge\u00e7ti. Ke\u015ffi ger\u00e7ekle\u015ftiren ara\u015ft\u0131rmac\u0131lar, deney sonu\u00e7lar\u0131n\u0131n; bu demir molek\u00fcl\u00fcn\u00fcn bug\u00fcn ayn\u0131 ama\u00e7lar i\u00e7in kullan\u0131lan daha nadir ve pahal\u0131 metallerin ve \u00fcr\u00fcnlerinin yerini alabilece\u011fini g\u00f6sterdi\u011fini belirtti. Baz\u0131 fotokatalistler ve g\u00fcne\u015f panelleri, temellerindeki teknolojide metal kompleksleri olarak bilinen metal i\u00e7erikli molek\u00fclleri bar\u0131nd\u0131rmaktad\u0131r. Bu kontekstlerde metal komplekslerin i\u015flevi,\u00a0g\u00fcne\u015ften gelen \u0131\u015f\u0131nlar\u0131 absorbe edip bu \u0131\u015f\u0131nlar\u0131n enerjilerini kullan\u0131p d\u00f6n\u00fc\u015ft\u00fcrebilmektir. Bu i\u015flevi g\u00f6ren molek\u00fcllerin i\u00e7eri\u011findeki metallerin getirdi\u011fi belirli dezavantajlar var: soy metaller olarak da bilinen bu grubun rutenyum, osmiyum ve iridyum gibi \u00fcyeleri hem pahal\u0131 hem de nadiriyet arz ediyor. Ara\u015ft\u0131rman\u0131n ger\u00e7ekle\u015fti\u011fi \u0130sve\u00e7\u2019teki Lund University\u2019den Kimya Profes\u00f6r\u00fc Kenneth W\u00e4rnmark, elde ettikleri sonu\u00e7lar\u0131n ileri molek\u00fcl dizayn etme teknik ve teknolojilerini kullanarak nadir metallerin yerini demirin ve belirli i\u015flevsel molek\u00fcllerinin alabilece\u011fine i\u015faret etti\u011fini belirtti. D\u00fcnya\u2019m\u0131z\u0131n yerkabu\u011funda bolca bulunan ve dolay\u0131s\u0131yla \u00e7ok daha ucuz olan demir, yenilenebilir enerji i\u00e7in harcanan b\u00fcy\u00fck mebla\u011flar\u0131n da \u00f6n\u00fcn\u00fc alabilecek gibi g\u00f6r\u00fcn\u00fcyor. Ekip arkada\u015flar\u0131 ile birlikte Kenneth W\u00e4rnmark, pahal\u0131 metallere alternatifler \u00fcretebilmek i\u00e7in uzun zamand\u0131r \u00e7al\u0131\u015fmalar yap\u0131yordu. Yery\u00fcz\u00fcnde y\u00fczde alt\u0131l\u0131k dev rezerv oran\u0131 ile demir elementi \u00fczerine yo\u011funla\u015fan ara\u015ft\u0131rmac\u0131lar, nispeten daha kolay elde edilebilen bu kayna\u011f\u0131 kullanarak \u00fcretebilecek yeni demir-temelli molek\u00fcller dizayn etti. \u00a0Molek\u00fcllerin dizayn\u0131nda g\u00fcne\u015f enerjisi uygulamalar\u0131nda kullan\u0131labilecek temel potansiyeli ta\u015f\u0131yabilmesi \u00f6nko\u015fulu (daha \u00f6nceki \u00e7al\u0131\u015fmalarda bu \u00f6zelli\u011fi g\u00f6steren molek\u00fcllere ve metal komplekslerine ait veriler kullan\u0131larak) sa\u011flanmaya \u00e7al\u0131\u015f\u0131ld\u0131. Mevcut yeni ara\u015ft\u0131rmada, bu bebek ad\u0131mlar\u0131 bir \u00fcst seviyeye ta\u015f\u0131narak yeni bir demir-temelli molek\u00fcl dizayn edildi. G\u00fcne\u015f \u0131\u015f\u0131\u011f\u0131n\u0131 yeteri kadar uzun s\u00fcre boyunca absorbe edip kullan\u0131p ba\u015fka bir molek\u00fcl ile etkile\u015fime girme yetene\u011fine sahip bu yeni molek\u00fcl, ayn\u0131 zamanda yeteri kadar uzun s\u00fcre kor halinde \u0131\u015f\u0131ldayarak demirden yay\u0131lan \u0131\u015f\u0131\u011f\u0131 ara\u015ft\u0131rmac\u0131lar\u0131n oda s\u0131cakl\u0131\u011f\u0131nda ilk kez g\u00f6zlemlemelerine olanak verdi. Demir atomunun \u00e7evresindeki molek\u00fcler yap\u0131y\u0131 optimize eden ara\u015ft\u0131rmac\u0131lar, elde ettikleri ba\u015far\u0131n\u0131n s\u0131rr\u0131n\u0131n burada yatt\u0131\u011f\u0131n\u0131 \u00f6ne s\u00fcr\u00fcyor. Science\u2019ta yay\u0131mlanan \u00e7al\u0131\u015fmada, \u00fczerinde halen on y\u0131ldan fazla bir s\u00fcre ara\u015ft\u0131rma yap\u0131lmas\u0131 beklenen molek\u00fcl\u00fcn yeni jenerasyon fotokatalistlerde kullan\u0131labilece\u011fi belirtiliyor. I\u015f\u0131k diyotlar\u0131 (LEDler) malzemeleri olarak bile kullan\u0131labilece\u011fine dair doneler veren demir molek\u00fcl\u00fcn\u00fcn, g\u00fcne\u015ften yak\u0131t ve enerji \u00fcretiminde suyun ayr\u0131\u015fmas\u0131ndan elde edilen hidrojen veya karbondioksitten metanol \u00fcretimini sa\u011flayarak bunu ger\u00e7ekle\u015ftirebilece\u011fi \u00f6ne s\u00fcr\u00fcl\u00fcyor. Ara\u015ft\u0131rmac\u0131lar\u0131n bu noktada \u015fa\u015f\u0131rt\u0131c\u0131 buldu\u011fu tek \u015fey de, iyi sonu\u00e7lara olduk\u00e7a h\u0131zl\u0131 bi\u00e7imde (yaln\u0131zca birka\u00e7 y\u0131l i\u00e7inde) ula\u015fm\u0131\u015f olmalar\u0131 ve demiri bu s\u00fcrede fotokimyasal uygulamalarda olduk\u00e7a ilgi g\u00f6ren bir noktaya getirmi\u015f olmalar\u0131. \u00dcstelik demirin modifiye edilmi\u015f belirli molek\u00fclleri t\u00fcm bu i\u015flevleri az bulunan ve pahal\u0131 soy metaller kadar y\u00fcksek verimlilikle ger\u00e7ekle\u015ftirme potansiyeline sahip.", "tags": ["elementler", "enerji kaynaklar\u0131", "g\u00fcne\u015f enerjisi"]},
{"source": "bilimfili.com", "url": "https://bilimfili.com/isigi-yaymak-yerine-yakalayan-bir-anti-lazer-gelistirildi/", "category": "teknoloji", "date": "12 Mart 2019", "title": "I\u015f\u0131\u011f\u0131 Yaymak Yerine Yakalayan Bir Anti-Lazer Geli\u015ftirildi", "content": "Son y\u0131llarda bilimciler, normal bir lazerin yapt\u0131\u011f\u0131 \u0131\u015f\u0131k yay\u0131m\u0131n\u0131n aksine, belirli bir dalga boyundaki \u0131\u015f\u0131\u011f\u0131 kusursuz bir bi\u00e7imde absorbe eden cihazlar olan anti-lazer konsepti \u00fczerine \u00e7al\u0131\u015fmaya ba\u015flad\u0131. \u015eimdi ise ara\u015ft\u0131rmac\u0131lar, daha \u00f6nce g\u00f6rd\u00fc\u011f\u00fcm\u00fcz herhangi bir \u015feyden daha karma\u015f\u0131k olan, anti-lazer in\u015fas\u0131 i\u00e7in bir taslak fikrini ara\u015ft\u0131ran bir \u00e7al\u0131\u015fma yay\u0131mlam\u0131\u015f durumdalar. Bir anti-lazerden daha fazlas\u0131 olarak, bu ekibin cihaz\u0131 bir \u201crasgele anti-lazer\u201d; yani her do\u011frultuda rasgele sa\u00e7\u0131lm\u0131\u015f dalgalar\u0131 absorbe edebilen bir cihaz. Bu yetenek telefon antenlerinden, medikal cihazlara kadar dalgalar\u0131n yakalanmas\u0131n\u0131 gerektiren her yerde \u00e7e\u015fitli kullan\u0131m potansiyellerine sahip. Bir anti-lazer kula\u011fa \u00e7\u0131lg\u0131nca gelebilir fakat asl\u0131nda etiketinde yazandan daha fazlas\u0131d\u0131r. B\u00f6ylesi bir cihaz\u0131n \u00e7al\u0131\u015fma prensibinin, lazer \u0131\u015f\u0131\u011f\u0131 atm\u0131n\u0131n\u0131n tersi olarak d\u00fc\u015f\u00fcnebilirsiniz; \u0131\u015f\u0131nlanmak yerine absorbe edilmek. \u015eimdiye kadar anti-lazerler sadece, lazer \u0131\u015f\u0131\u011f\u0131n\u0131n kar\u015f\u0131t do\u011frultularda y\u00f6nlendirildi\u011fi tek boyutlu yap\u0131larda ger\u00e7ekle\u015ftirilmi\u015fti. Fakat bu \u00e7al\u0131\u015fmadaki yakla\u015f\u0131m ise daha genel: iki veya \u00fc\u00e7 boyutta keyfi karma\u015f\u0131kl\u0131kta yap\u0131lar\u0131n, uygun yap\u0131daki dalgay\u0131 m\u00fckemmel bir bi\u00e7imde absorbe etmeyi ba\u015fard\u0131\u011f\u0131 g\u00f6sterildi. Bu y\u00f6ntemle, bu benzersiz konsept daha da geni\u015f \u00f6l\u00e7ekte uygulamalar i\u00e7in kullan\u0131labilecek. Bu cihaz\u0131n \u00e7ok y\u00f6nl\u00fcl\u00fc\u011f\u00fc ve esnekli\u011fi, daha \u00f6nceki benzer cihazlardan kendisini ay\u0131r\u0131yor. Ekip, bu kusursuz cihaz\u0131n nas\u0131l \u00e7al\u0131\u015faca\u011f\u0131n\u0131 kuramsalla\u015ft\u0131rmak i\u00e7in bir dizi hesaplama ve bilgisayar sim\u00fclasyonu kulland\u0131lar ve bunu da fiziksel laboratuvar testleriyle desteklediler. Kusursuz bir absorbe etme s\u00fcreci i\u00e7in anahtar nokta, gelen sinyallerde bir dalga y\u00fczeyi bulmak. Bu da \u00f6ng\u00f6r\u00fclebilir yollardan gelmeyen, bunun yerine pek \u00e7ok farkl\u0131 kaynaktan gelip sa\u00e7\u0131lan dalgalar\u0131n so\u011furulmas\u0131n\u0131 m\u00fcmk\u00fcn k\u0131l\u0131yor. Karmakar\u0131\u015f\u0131k bi\u00e7imlerde sa\u00e7\u0131lan dalgalar \u00e7evremizde bolca bulunur; \u00f6rne\u011fin cep telefonu sinyalleri telefonunuza ula\u015fmadan \u00f6nce defalarca yans\u0131r. Bu \u00e7oklu sa\u00e7\u0131lman\u0131n, rasgele lazerlerde pratik kullan\u0131m\u0131 vard\u0131r. B\u00f6ylesi egzotik lazerler, \u0131\u015f\u0131\u011f\u0131 tuzaklayabilen ve enerji sa\u011fland\u0131\u011f\u0131nda karma\u015f\u0131k, sisteme \u00f6zg\u00fc lazer alan\u0131na yay\u0131mlayabilen, rasgele bir i\u00e7sel yap\u0131ya sahip d\u00fczensiz ortamlar\u0131 temel al\u0131r. S\u0131ra kendi anti-lazerlerini in\u015fa etmeye geldi\u011finde, bilimciler bir dizi rasgele yerle\u015ftirilmi\u015f teflon silindirleri d\u00fczene\u011fi kurdular ve bunlar \u00fczerinden sa\u00e7\u0131lmas\u0131 i\u00e7in mikrodalga sinyalleri g\u00f6nderdiler. T\u0131pk\u0131 bir su birikintisi i\u00e7erisindeki kayalardan seken su dalgalar\u0131 gibi. \u00dcst\u00fcne, gelen dalgalar\u0131 so\u011furmas\u0131 i\u00e7in merkezinde bir anten olan bir dalga k\u0131lavuzu yerle\u015ftirildi. Ara\u015ft\u0131rmac\u0131lar, yay\u0131nlad\u0131klar\u0131 sinyallerin % 99,8\u2019ini absorbe etmeyi ba\u015fard\u0131lar. Bu y\u00fcksek oran yine de s\u0131k\u0131 bi\u00e7imde kontrol edilen ko\u015fullar aras\u0131nda. Ekip \u00f6ncelikle, sinyalleri absorbe edecek merkezi antene ince ayar uygulamak i\u00e7in, geldikleri anda dalga yans\u0131malar\u0131n\u0131 \u00f6l\u00e7t\u00fcler. Hem sinyalin frekans\u0131, hem de absorpsiyon g\u00fcc\u00fcn\u00fcn dikkatlice kalibre edilmesi gerekti. Bunun hen\u00fcz ilk giri\u015fim oldu\u011fu d\u00fc\u015f\u00fcn\u00fcl\u00fcrse, olduk\u00e7a umut vaat edici ve projenin arkas\u0131ndaki teorik fizik bu i\u015flemin geni\u015f \u00e7aptaki di\u011fer sinyallere ve uygulamalara da adapte edilebilece\u011fini \u00f6ng\u00f6r\u00fcyor. Bu sistem, dalgalar\u0131n m\u00fckemmel bir bi\u00e7imde odaklanmas\u0131n\u0131n, y\u00f6nlendirilmesinin ve absorbe edilmesinin gerekti\u011fi her senaryo i\u00e7in uygulanabilir. \u00d6rne\u011fin, cep telefonu sinyalini \u00f6yle bir \u015fekilde ayarlayabilirsiniz ki, cep telefonunuzun anteni taraf\u0131ndan kusursuz bir bi\u00e7imde so\u011furabilir. Ayr\u0131ca t\u0131p alan\u0131nda, dalga enerjisinin olduk\u00e7a \u00f6zel bir noktaya, \u00f6rne\u011fin b\u00f6brek ta\u015flar\u0131 \u00fczerine \u015fok dalgalar\u0131 olarak y\u00f6neltildi\u011fi \u00e7e\u015fitli uygulamalarla da kar\u015f\u0131la\u015f\u0131labiliyor.", "tags": ["\u0131\u015f\u0131k", "lazer", "optik"]},
{"source": "bilimfili.com", "url": "https://bilimfili.com/bilgisayarlari-hizlandirmak-icin-gercek-virus-kullanmak/", "category": "teknoloji", "date": "17 Aral\u0131k 2018", "title": "Bilgisayarlar\u0131 H\u0131zland\u0131rmak \u0130\u00e7in Ger\u00e7ek Vir\u00fcs Kullanmak", "content": "Bilgisayarlar\u0131m\u0131z\u0131n h\u0131z\u0131ndan veya h\u0131z\u0131na g\u00fcvenip ald\u0131\u011f\u0131m\u0131z bilgisayarlar\u0131m\u0131z\u0131n yava\u015flamas\u0131ndan veya en az\u0131ndan daha h\u0131zl\u0131lar\u0131n\u0131n k\u0131sa bir s\u00fcre i\u00e7inde piyasaya \u00e7\u0131kmas\u0131ndan \u015fikayet etmi\u015fizdir. Yeni bir ara\u015ft\u0131rmada, bilim insanlar\u0131 bilgisayar h\u0131z\u0131 ve verimlili\u011fini daha \u00f6nce g\u00f6r\u00fclmemi\u015f bi\u00e7imde geli\u015ftirecek \u00fcstelik biyolojik temelde bir metod geli\u015ftirdi. Bahsi ge\u00e7en ara\u015ft\u0131rmada, Desmond Loke, Griffin Clausen, Jacqueline Ohmura, Tow-Chong Chong, ve Angela Belcher bir araya gelerek \u2018biyolojik \u015fablonlama\u2019 (\u0130ng. \u2018biological templating\u2019) ad\u0131n\u0131 verdikleri metot ile vir\u00fcslerden yararlanarak daha iyi RAM haf\u0131za geli\u015ftirmeyi ba\u015fard\u0131klar\u0131n\u0131 duyurdu. Ara\u015ft\u0131rmac\u0131lar, Massachusetts Institute of Technology (MIT) ve Singapore University of Technology and Design (SUTD) enstit\u00fclerinden kolaborasyon i\u00e7in bir araya gelerek ekip olu\u015fturdu ve \u00e7al\u0131\u015fmalar\u0131 online olarak ACS Applied Nano Materials\u00a0hakemli dergisinde ge\u00e7ti\u011fimiz ay\u0131n sonunda yay\u0131mland\u0131. Ara\u015ft\u0131rman\u0131n dayand\u0131\u011f\u0131 temel nokta, daha h\u0131zl\u0131 bilgisayarlar elde etmenin kilit yolunun geleneksel RAM bellek \u00e7iplerinde bilginin transfer edilmesi ve kaydedilip depolanmas\u0131 aras\u0131nda ge\u00e7en milisaniyelik gecikmeleri d\u00fc\u015f\u00fcrmek olmas\u0131yd\u0131. S\u00fcrekli olarak bir g\u00fc\u00e7 kayna\u011f\u0131na yani elektri\u011fe ba\u011fl\u0131 olmay\u0131 gerektiren ve saklad\u0131klar\u0131 bilginin u\u00e7ucu oldu\u011fu RAM bellekler ile birlikte, daha yava\u015f \u00e7al\u0131\u015fan ama bilginin daha kal\u0131c\u0131 oldu\u011fu hard diskler bilgisayarlar\u0131m\u0131zda ihtiya\u00e7 duydu\u011fumuz k\u0131sa s\u00fcreli ve uzun s\u00fcreli haf\u0131za g\u00f6revini g\u00f6rmek i\u00e7in bulunuyor. \u0130\u015fte tam da bu noktada faz de\u011fi\u015ftirebilen haf\u0131za kartlar\u0131na ihtiya\u00e7 duyuyoruz. Faz de\u011fi\u015ftirebilen haf\u0131zalar hem RAM \u00e7ipleri kadar h\u0131zl\u0131 hem de harddiskler kadar y\u00fcksek depolama kapasitesine sahip olabiliyor. Bu haf\u0131za teknolojisi, iki y\u00f6nl\u00fc olarak amorfus (bi\u00e7imsiz veya \u015fekilsiz) formdan kristal (kristalin) faz\u0131na ve bunun tam tersi y\u00f6nde ge\u00e7i\u015f yapabilen bir malzemeyi kullan\u0131yor. Ne var ki, mevcut ara\u015ft\u0131rmaya kadar bu teknoloji, uygulama ve prati\u011fe ge\u00e7i\u015fte bir\u00e7ok engel ve sorun ile kar\u015f\u0131la\u015fmaktayd\u0131. Galyum antimonid gibi \u00e7ift tipli malzemelerin, faz de\u011fi\u015ftirebilen haf\u0131zalar\u0131n \u00fcretiminde \u00e7ok daha iyi mankenler olabilece\u011fi d\u00fc\u015f\u00fcn\u00fcl\u00fcyor. Ancak bilimcilere g\u00f6re bu malzemenin kullan\u0131m\u0131 enerji t\u00fcketimini art\u0131racakt\u0131r ve yakla\u015f\u0131k 350 santigrat derece seviyesinde malzeme, materyal separasyona u\u011fruyor. Materyal seperasyonu, malzemenin bile\u015fenlerine, \u00e7\u00f6zen ve \u00e7\u00f6z\u00fcnenine veyahut istenilen end\u00fcstriyel anlamda kullan\u0131lmas\u0131na engel olacak \u015fekilde fazlar\u0131na ayr\u0131lmas\u0131 anlam\u0131na geliyor. Dolay\u0131s\u0131yla, \u00e7ift-tipli malzemeler ile entegre bilgisayar par\u00e7alar\u0131 \u00fcretmek olduk\u00e7a zor olacakt\u0131r, \u00e7\u00fcnk\u00fc 400 derece civar\u0131nda yani tipik malzeme \u00fcretimi s\u0131cakl\u0131klar\u0131nda seperasyona u\u011fram\u0131\u015f olacak. Ara\u015ft\u0131rma ekibi bu sorunun \u00fcstesinden ince kablo \u00fcretimi teknolojisi kullanarak geldi. \u0130nce kablolar \u00fcretmeyi sa\u011flayan geleneksel metotlar 450 dereceler ve \u00fczerindeki s\u0131cakl\u0131klar\u0131 gerektirebilmektedir. \u015eimdi ise tarihte ilk kez, M13 bakteriyofaj vir\u00fcs\u00fc kullan\u0131larak germanyum-kalay oksit kablolar ve haf\u0131za kartlar\u0131 d\u00fc\u015f\u00fck s\u0131cakl\u0131klarda \u00fcretilerek kullan\u0131ld\u0131. Bu sayede transfer ve depolamada kaybedilen milisaniyelerin geri kazan\u0131lmas\u0131 veya kaybedilmemesi ile modern bilgisayar teknolojilerinde yeniden bir s\u0131\u00e7rama ile h\u0131zlanma sa\u011flanaca\u011f\u0131 belirtiliyor.", "tags": ["bilgisayar bilimleri", "vir\u00fcsler (viroloji)"]},
{"source": "bilimfili.com", "url": "https://bilimfili.com/sabit-suruculer-ortam-sesini-alabiliyor/", "category": "teknoloji", "date": "23 Mart 2019", "title": "Sabit S\u00fcr\u00fcc\u00fcler Ortam Sesini Alabiliyor", "content": "Bilgisayar yaz\u0131l\u0131mlar\u0131 yoluyla yap\u0131lan korsanl\u0131klar\u0131 hepimiz biliyoruz ancak yaz\u0131l\u0131mlardan ba\u011f\u0131ms\u0131z olarak, fizik temelli bilgisayar korsanl\u0131klar\u0131 yapmak da m\u00fcmk\u00fcn. Michigan \u00dcniversitesi\u2019nden bilgisayarbilimci Kevin Fu ve ekibi, ses dalgalar\u0131n\u0131 ve ba\u015fka m\u00fcdahale kaynaklar\u0131n\u0131 kullanarak, evdeki cihazlar\u0131n ve ki\u015fisel elektronik aletlerin kontrol\u00fcn\u00fc ele ge\u00e7irmeyi sa\u011flayan \u00e7e\u015fitli yollar buldu. Bir s\u00fcre \u00f6nce ger\u00e7ekle\u015ftirilen AAAS konferans\u0131nda bulgular\u0131n\u0131 payla\u015fan bilimcilerin en ilgi \u00e7eken \u00e7al\u0131\u015fmalar\u0131ndan biri de, bilgisayarlardaki sabit s\u00fcr\u00fcc\u00fclerin (hard disklerin), bulunduklar\u0131 ortamdaki sesleri kaydedebileceklerinin g\u00f6sterilmesi oldu. Sens\u00f6rler yayg\u0131nd\u0131r ve vazge\u00e7ilmezdir; donduruculardaki termometreler, hava yast\u0131klar\u0131ndaki ivme-\u00f6l\u00e7erler ya da kalp pillerindeki gerilim izleyiciler gibi. Bu alg\u0131lay\u0131c\u0131lar\u0131 okuyan cihazlar, onlar\u0131n verilerini hemen hemen her zaman sorgulamadan kabul eder. Ama Fu ve ekibi, dikkatle tasarlanm\u0131\u015f elektromanyetik ve akustik m\u00fcdahaleler yap\u0131larak, sens\u00f6r \u00e7\u0131kt\u0131lar\u0131n\u0131n kontrol edilebilece\u011fini ortaya koydu. \u00d6rne\u011fin, uygun elektromanyetik dalgalar kullan\u0131larak, s\u0131cakl\u0131\u011f\u0131 temsil eden bir gerilim \u00fcreten bir sens\u00f6r olan \u0131s\u0131l\u00e7iftin (\u0130ng. thermocouple),\u00a0oda s\u0131cakl\u0131\u011f\u0131nda oldu\u011fu h\u00e2lde -1847 derece Fahrenheit g\u00f6steriyor olarak okunmas\u0131n\u0131n sa\u011flabilece\u011fini g\u00f6sterdiler. Benzer \u015fekilde, bir kalp pilindeki gerilim sens\u00f6r\u00fcn\u00fcn yanl\u0131\u015f sinyaller vermesini sa\u011flayabildiler. Ara\u015ft\u0131rmac\u0131lar ses dalgalar\u0131 ile ilave karga\u015fa \u00fcreterek, ak\u0131ll\u0131 bilekliklerdeki, ak\u0131ll\u0131 telefonlardaki ve ba\u015fka cihazlardaki ivme-\u00f6l\u00e7erlerin kontrol edilebilece\u011fini g\u00f6sterdiler. Yapt\u0131klar\u0131 deneylerden birinde, baz\u0131 y\u00fcksek frekansl\u0131 ses dalgalar\u0131n\u0131n, ilerleme olmad\u0131\u011f\u0131 h\u00e2lde ak\u0131ll\u0131 bilekli\u011fin ad\u0131m eklemesine neden olabildi\u011fini ortaya koydular. Ba\u015fka bir s\u0131namada ise belirli bir akustik dalga \u015fekli kullanarak, bir ivme-\u00f6l\u00e7erin gerilim \u00e7\u0131kt\u0131s\u0131 grafi\u011finin \u201cWALNUT\u201d (bu s\u00f6zc\u00fck \u201cceviz\u201d anlam\u0131na gelir) s\u00f6zc\u00fc\u011f\u00fc olu\u015fturur \u015fekilde olmas\u0131n\u0131 sa\u011flad\u0131lar. Bu dalga \u015fekli, bir ses kayd\u0131na gizlice g\u00f6m\u00fcl\u00fc durumda oldu\u011funda bile i\u015fe yarad\u0131; yani bir korsan, ilkesel olarak, size bir video izleterek telefonunuzun ivme-\u00f6l\u00e7erini kontrol edebilir. Ekibin bir di\u011fer numaras\u0131 da sabit s\u00fcr\u00fcc\u00fcy\u00fc mikrofona \u00e7evirmekti. Bunu yapmak i\u00e7in manyetik diskin \u00fcst\u00fcndeki okuma kafas\u0131n\u0131n konumunu kontrole yarayan geri-besleme sisteminden yararland\u0131lar. Kafa, ses dalgalar\u0131 taraf\u0131ndan sars\u0131ld\u0131\u011f\u0131da, titre\u015fimler s\u00fcr\u00fcc\u00fcn\u00fcn konum sens\u00f6rleri taraf\u0131ndan \u00fcretilen gerilim sinyaline yans\u0131r. Bu sinyali okuyarak, Fu ve \u00e7al\u0131\u015fma arkada\u015flar\u0131, hard-diskin yak\u0131nlar\u0131nda konu\u015fan insanlar\u0131n sesinin y\u00fcksek-kalite kay\u0131tlar\u0131n\u0131 almay\u0131 ba\u015fard\u0131. Ba\u015fka bir s\u0131namada da, yak\u0131nlarda \u00e7al\u0131nmakta olan m\u00fczi\u011fin kay\u0131t kalitesinin, \u015fark\u0131 tan\u0131ma uygulamas\u0131 olan Shazam taraf\u0131ndan tan\u0131nabilecek kadar iyi olabildi\u011fini g\u00f6sterdiler. Sabit s\u00fcr\u00fcc\u00fcn\u00fcn mikrofon olarak kullan\u0131lmas\u0131 konusunda Alfredo Ortega taraf\u0131ndan 2017 y\u0131l\u0131nda ba\u015fka bir \u00e7al\u0131\u015fma yap\u0131lm\u0131\u015ft\u0131 ancak kullan\u0131lan teknik tam olarak ayn\u0131 de\u011fildi. Ortega, bu \u015fekilde ortam seslerini alabilen bir sabit s\u00fcr\u00fcc\u00fcy\u00fc \u201crastlant\u0131sal mikrofon\u201d olarak adland\u0131rm\u0131\u015ft\u0131:  Ara\u015ft\u0131rmac\u0131lar, bulduklar\u0131 korsanl\u0131k y\u00f6ntemlerinin hepsi i\u00e7in bir savunma y\u00f6ntemi de \u00f6neriyor ama Fu yine de kayg\u0131lan\u0131yor; \u00f6zellikle de sens\u00f6rlere ba\u011fl\u0131 olarak ba\u011f\u0131ms\u0131z karar alan cihazlar konusunda endi\u015felendi\u011fini belirtiyor. Bu sens\u00f6rlere g\u00fcvenimizin \u015fimdiye dek tam oldu\u011funu, ancak end\u00fcstrinin olas\u0131 tehlikelere kar\u015f\u0131 daha ciddi yakla\u015fmas\u0131 gerekti\u011fini vurguluyarak, \u201cbilgisayar-bilimcilerin fizik laboratuvar\u0131nda daha \u00e7ok zaman ge\u00e7irmesi gerek,\u201d diyor.", "tags": ["bilgisayar bilimleri", "veri korsanl\u0131\u011f\u0131"]},
{"source": "bilimfili.com", "url": "https://bilimfili.com/programlanabilir-molekuler-hesaplama-sistemi-gelistirildi/", "category": "teknoloji", "date": "24 Mart 2019", "title": "Programlanabilir Molek\u00fcler Hesaplama Sistemi Geli\u015ftirildi", "content": "Caltech\u2018ten bilgisayar-bilimciler, yeni ba\u015ftan programlanabilen hesaplamalar yapabilen DNA molek\u00fclleri tasarlad\u0131. B\u00f6ylece ilk kez olarak, ayn\u0131 bir \u201cdonan\u0131m\u201d\u0131n farkl\u0131 \u201cyaz\u0131l\u0131m\u201dlar \u00e7al\u0131\u015ft\u0131rabilecek \u015fekilde ayarlanabilece\u011fi algoritmik \u00f6z-toplan\u0131m (kendili\u011finden kurulum, \u0130ng. self-assembly) yaratm\u0131\u015f oldular. 21 Mart 2019 tarihinde Nature dergisinde yay\u0131mlanan makalede, Caltech\u2018ten Erik Winfree \u00f6nderli\u011findeki bilim ekibi, basit g\u00f6revler ger\u00e7ekle\u015ftiren 6-bitlik algoritmalar\u0131 DNA hesaplamalar\u0131n\u0131n nas\u0131l \u00e7al\u0131\u015ft\u0131rabilece\u011fini g\u00f6sterdi. Sistem bir bilgisayara benziyor ama hesaplamalar s\u0131ras\u0131nda girdi olarak ve sonra da \u00e7\u0131kt\u0131 olarak 6-bitlik bir ikili sistem say\u0131s\u0131n\u0131 (\u00f6rne\u011fin 011001) temsil etmek i\u00e7in transist\u00f6r ve diyot yerine molek\u00fcller kullan\u0131yor. B\u00f6yle algoritmalardan birinde, girdideki 1-bitlerin say\u0131s\u0131n\u0131n tek mi yoksa \u00e7ift mi oldu\u011fu belirleniyor (yukar\u0131daki parantez i\u00e7i \u00f6rne\u011finde \u00fc\u00e7 tane 1-bit oldu\u011fundan yan\u0131t tek olurdu). Ba\u015fka bir algoritmada ise girdinin bir palindrom olup olmad\u0131\u011f\u0131 belirlenirken, daha farkl\u0131 bir algoritma rastgele say\u0131 \u00fcretilebiliyor. Ekipten Damien Woods, olar\u0131n nano-uygulamalar olarak d\u00fc\u015f\u00fcn\u00fclebilece\u011fini belirtiyor. Bilgisayarlar\u0131 kullan\u0131\u015fl\u0131 k\u0131lan ba\u015fl\u0131ca \u00f6zelliklerinden birinin, ayn\u0131 donan\u0131m\u0131 kullanarak farkl\u0131 i\u015fler yapabilen yaz\u0131l\u0131mlar \u00e7al\u0131\u015ft\u0131rabilmemiz oldu\u011funu hat\u0131rlatan Woods, bu fikri molek\u00fcllere uygulad\u0131klar\u0131n\u0131 ve kimyasal s\u00fcre\u00e7leri kontrol etmek i\u00e7in kimyan\u0131n i\u00e7ine bir algoritma g\u00f6md\u00fcklerini anlat\u0131yor. Sistem \u00f6z-toplan\u0131m ile \u00e7al\u0131\u015f\u0131yor: K\u00fc\u00e7\u00fck, \u00f6zel tasarlanm\u0131\u015f DNA iplikleri birbirlerine yap\u0131\u015farak, mant\u0131ksal bir devre olu\u015ftururken, e\u015fzamanl\u0131 olarak devre algoritmas\u0131n\u0131 \u00e7al\u0131\u015ft\u0131r\u0131yor. Girdiyi temsil eden ba\u015flang\u0131\u00e7taki 6 bitten ba\u015flayarak, sistem ard\u0131 ard\u0131na molek\u00fcl sat\u0131rlar\u0131 ekliyor ve b\u00f6ylece ilerleyerek algoritmay\u0131 \u00e7al\u0131\u015ft\u0131r\u0131yor. \u00c7a\u011fda\u015f dijital elektronik bilgisayarlar, bilgiyi y\u00f6netmek i\u00e7in devrelerden akan elektri\u011fi kullan\u0131r. Burada ise hesaplama ger\u00e7ekle\u015ftirmek i\u00e7in DNA ipli\u011fi sat\u0131rlar\u0131 birbirlerine yap\u0131\u015f\u0131yor. Sonu\u00e7ta elde edilen, milyarlarca tamamlanm\u0131\u015f algoritma ile dolu bir test t\u00fcp\u00fc oluyor; her biri DNA\u2019dan \u00f6r\u00fclm\u00fc\u015f bir \u00f6rt\u00fcy\u00fc an\u0131msat\u0131yor ve hesaplama sonucunu temsil ediyor. Her bir \u201c\u00f6rt\u00fc\u201dn\u00fcn \u00fczerindeki desen, \u00e7al\u0131\u015ft\u0131r\u0131lan algoritman\u0131n \u00e7\u00f6z\u00fcm\u00fcn\u00fc veriyor. Sistemi olu\u015fturan 700 civar\u0131ndaki farkl\u0131 iplik alt-k\u00fcmeleri se\u00e7ilerek, farkl\u0131 bir algoritma \u00e7al\u0131\u015ft\u0131rmak i\u00e7in sistem yeni ba\u015ftan programlanabiliyor. Ekipten David Doty, 6-bitlik girdilerle s\u0131n\u0131rlanm\u0131\u015f olmalar\u0131na ra\u011fmen tasarlayabildikleri programlar\u0131n \u00e7ok y\u00f6nl\u00fcl\u00fc\u011f\u00fcne \u015fa\u015f\u0131rd\u0131klar\u0131n\u0131 belirtiyor. Deneylere ba\u015flad\u0131klar\u0131 s\u0131rada sadece tasarlanm\u0131\u015f \u00fc\u00e7 programlar\u0131n\u0131n oldu\u011funu ama sistemi kullanmaya ba\u015flar ba\u015flamaz, potansiyelinin fark\u0131na vard\u0131klar\u0131n\u0131 ekliyor. O anki heyecanlar\u0131n\u0131, bir bilgisayar\u0131 ilk kez programlad\u0131klar\u0131 anki heyecanlar\u0131na benzeten Doty, ipliklerin ba\u015fka neler yapabilece\u011fini anlamak i\u00e7in yo\u011fun bir meraka kap\u0131ld\u0131klar\u0131n\u0131 anlat\u0131yor. Sonu\u00e7 olarak \u015fu anda 21 devre tasarlam\u0131\u015f ve \u00e7al\u0131\u015ft\u0131rm\u0131\u015f durumdalar. Ara\u015ft\u0131rmac\u0131lar, de\u011fi\u015fik g\u00f6revleri yerine getirebilen 6-bitlik molek\u00fcler algoritmalar\u0131 deneysel olarak sergilemeyi ba\u015fard\u0131. Matematikte, onlar\u0131n devreleri, \u00fc\u00e7\u00fcn katlar\u0131 olup olmad\u0131klar\u0131n\u0131 anlamak i\u00e7in girdileri s\u0131nad\u0131; e\u015fitlik kontrol\u00fc yapt\u0131 ve 63\u2019e kadar sayd\u0131. Ba\u015fka devreler de DNA \u201c\u00f6rt\u00fc\u201dlerinin \u00fczerine \u201cresim\u201dler \u00e7izdi; zigzag, \u00e7ift sarmal ve d\u00fczensiz aral\u0131kl\u0131 elmaslar gibi. Olas\u0131l\u0131ksal davran\u0131\u015flar da ayr\u0131ca g\u00f6sterildi; rastgele y\u00fcr\u00fcy\u00fc\u015fler ve tarafl\u0131 bir jetondan \u00e2dil bir 50/50 rastgele se\u00e7im elde etmek i\u00e7in ak\u0131ll\u0131ca bir algortima (ilk olarak John von Neumann taraf\u0131ndan geli\u015ftirilmi\u015fti) dahil. \u0130kisi de kuramsal bilgisayar-bilimciler olan Woods ve Doty, \u00e7al\u0131\u015fmalar\u0131n\u0131 y\u00fcr\u00fctebilmek i\u00e7in biyo-m\u00fchendislerin ve biyofizik\u00e7ilerin alan\u0131na giren \u201c\u0131slak laboratuvar\u201d becerileri edinmek durumunda kald\u0131klar\u0131n\u0131 anlat\u0131yor. M\u00fchendislik disiplinler-aras\u0131 oldu\u011funda, a\u015f\u0131lmas\u0131 gereken \u00f6nemli engellerle kar\u015f\u0131la\u015f\u0131ld\u0131\u011f\u0131n\u0131 vurgulayan Winfree \u015f\u00f6yle anlat\u0131yor: \u201cBilgisayar m\u00fchendisli\u011fi bu engeli, y\u00fcksek bir d\u00fczeyde programlanabilir makineler tasarlayarak a\u015ft\u0131; o y\u00fczden bug\u00fcn\u00fcn programc\u0131lar\u0131n\u0131n transist\u00f6r fizi\u011fi \u00f6\u011frenmesine gerek kalm\u0131yor. Bizim bu \u00e7al\u0131\u015fmadaki amac\u0131m\u0131z da molek\u00fcler sistemlerin benzer \u015fekilde y\u00fcksek bir d\u00fczeyde programlanabilece\u011fini g\u00f6stermekti. B\u00f6ylece ileride, yar\u0131n\u0131n molek\u00fcler programc\u0131lar\u0131, yarat\u0131c\u0131l\u0131klar\u0131n\u0131 \u00e7ok say\u0131da disiplinde uzmanla\u015fmak zorunda kalmadan ortaya koyabilecektir.\u201d Woods \u015funlar\u0131 ekliyor: \u201cTek bir hesaplamay\u0131 \u00e7al\u0131\u015ft\u0131rmak \u00fczere \u00f6zel olarak tasarlanm\u0131\u015f molek\u00fcller \u00fczerindeki \u00f6nceki deneylerden farkl\u0131 olarak, bu farkl\u0131 problemleri \u00e7\u00f6zmek i\u00e7in bizim sistemimizi yeni ba\u015ftan programlamak, kar\u0131\u015ft\u0131r\u0131lacak farkl\u0131 test t\u00fcplerini se\u00e7mek kadar kolay.\u201d", "tags": ["algoritmalar", "bilgisayar bilimleri", "biyoteknoloji", "DNA"]},
{"source": "bilimfili.com", "url": "https://bilimfili.com/cevrelerine-adapte-olabilen-akilli-mikrorobotlar/", "category": "teknoloji", "date": "21 Ocak 2019", "title": "\u00c7evrelerine Adapte Olabilen Ak\u0131ll\u0131 Mikrorobotlar", "content": "Belki yak\u0131n bir gelecekte \u00e7ok minik robotlar\u0131 yutup bu robotlar\u0131n v\u00fccudumuzdaki herhangi bir hedef b\u00f6lgeye gerekli ila\u00e7lar\u0131 veya etken maddeleri ta\u015f\u0131malar\u0131na izin verece\u011fiz. EPFL ve Z\u00fcrih ETH i\u015fbirli\u011fi ile y\u00fcr\u00fct\u00fclen yeni bir ara\u015ft\u0131rma ile bu art\u0131k \u00e7ok daha m\u00fcmk\u00fcn. Ecole Polytechnique F\u00e9d\u00e9rale de Lausanne\u2019dan Selman Sakar ve Eidgen\u00f6ssische Technische Hochschule\u00a0Z\u00fcrich\u2019ten (ETH Z\u00fcrich \u2013 Z\u00fcrih Federal Teknoloji Enstit\u00fcs\u00fc) Bradley Nelson\u00a0taraf\u0131ndan y\u00f6netilen yeni ara\u015ft\u0131rmada bakterilerden ilham al\u0131narak, ak\u0131ll\u0131 ve biyouyumlulu\u011fu (biocampatible) y\u00fcksek olduk\u00e7a esnek mikrorobotlar \u00fcretildi. S\u0131v\u0131lar i\u00e7erisinde y\u00fczerek hareket edebilme yetene\u011fine sahip olan ve \u015fekillerini -gerekli oldu\u011fu zaman- modifiye edebilen bu mikrorobotlar, buun sayesinde dar kan damarlar\u0131n\u0131n i\u00e7inden ge\u00e7ebilecek ve doku ve sistemlerin olduk\u00e7a derinlerine kadar kesintisiz yolculuk edebilecekler. Bu yolculu\u011fun olduk\u00e7a h\u0131zl\u0131 bir bi\u00e7imde ger\u00e7ekle\u015febilece\u011fini de \u00f6ne s\u00fcren ara\u015ft\u0131rmac\u0131lar, robotlar\u0131n manevra yeteneklerinin h\u0131za ve d\u00f6n\u00fc\u015flere de olanak verdi\u011fini belirtti. Hidrojel nanokompozitlerden yap\u0131lan bu robotlar i\u00e7lerinde de manyetik nanopar\u00e7ac\u0131klar bar\u0131nd\u0131rmalar\u0131 dolay\u0131s\u0131yla elektromanyetik alan taraf\u0131ndan y\u00f6nlendirilme yetene\u011fine de sahipler.  Science Advances\u2018ta yay\u0131mlanan ara\u015ft\u0131rmada, bilim insanlar\u0131 robotun \u015feklinin yo\u011fun s\u0131v\u0131larda dahi hareketini sa\u011flarken nas\u0131l de\u011fi\u015fece\u011fini belirledikleri programlamay\u0131 yapmak i\u00e7in geli\u015ftirdikleri metodu a\u00e7\u0131klad\u0131. Laura-Anne\u2019e g\u00f6re, bizlerin akl\u0131na robot dendi\u011finde koca ve k\u00fctleli makinalar geliyor ve bunlar\u0131n kompleks bir tak\u0131m sistemlerle donat\u0131lm\u0131\u015f oldu\u011funu, elektronikler, sens\u00f6rler ve hatta akt\u00fcat\u00f6rler bar\u0131nd\u0131rd\u0131klar\u0131n\u0131 canland\u0131r\u0131yoruz. Ancak mikroskobik \u00f6l\u00e7ekte robotlar bu sand\u0131\u011f\u0131m\u0131zdan olduk\u00e7a farkl\u0131 yap\u0131, \u015fekil ve donan\u0131mlara sahip olabiliyor. Minyat\u00fcrize robotlar \u00fcretmenin olduk\u00e7a fazla zorlu\u011fu da var elbette ama bilim insanlar\u0131 bu zorluklar\u0131 da a\u015fman\u0131n t\u00fcrl\u00fc yollar\u0131n\u0131 her ge\u00e7en g\u00fcn bulmaya devam ediyor. \u00d6zellikle de lokomosyon stratejileri, yani robotlar\u0131n bahsi ge\u00e7en t\u00fcm hareket kabiliyetlerini sa\u011flayan katlanma k\u0131vr\u0131lma, b\u00fck\u00fclme veya uzay\u0131p k\u0131salma gibi bir\u00e7ok \u00f6zellik g\u00f6m\u00fcl\u00fc elektronik sistemlerle de\u011fil art\u0131k mini robotlara i\u015flenmi\u015f olan zeka ile kazand\u0131r\u0131l\u0131yor. Sakar, \u00fcrettikleri robotalar\u0131n \u00f6zel bir kompozisyon yani madde i\u00e7eri\u011fi ile yap\u0131ya sahip oldu\u011funu ve hatta bu sayede i\u00e7inde bulunduklar\u0131 s\u0131v\u0131ya g\u00f6re kendilerini adapte ederek hareketlerini kesintisiz ve s\u0131v\u0131n\u0131n yo\u011funlu\u011fu ve de kompozisyonuna uygun olarak devam ettirebildiklerini belirtiyor. \u00d6rne\u011fin, s\u0131v\u0131n\u0131n ak\u0131\u015fkanl\u0131\u011f\u0131 veya ozmotik bas\u0131nc\u0131nda bir de\u011fi\u015fiklik ile kar\u015f\u0131la\u015f\u0131rlarsa \u015fekillerini ve h\u0131zlar\u0131n\u0131 kontrol ederek manevra kabiliyetlerini korumaya b\u00f6ylelikle hareket y\u00f6n\u00fcn\u00fcn kontrol\u00fcn\u00fcn kaybolmamas\u0131n\u0131 sa\u011fl\u0131yorlar. G\u00f6rsel Telif: EPFL/ETHZ T\u00fcm bu de\u011fi\u015febilme yetenekleri asl\u0131nda birer deformasyon anlam\u0131na geliyor ve bu deformasyonlar\u0131n tamam\u0131 da \u00f6nceden programlanabiliyor. Bu da yine performans\u0131n maksimize edilmesini ve \u00fcstelik bunun sens\u00f6rler akt\u00fcat\u00f6rler ve di\u011fer elektronik sistemler kullan\u0131lmadan yap\u0131lmas\u0131 sa\u011flan\u0131yor. Bu robotlar elektromanyetik alan veya kendi k\u0131vr\u0131mlar\u0131 \u00fczerinden ge\u00e7en s\u0131v\u0131n\u0131n ak\u0131\u015f\u0131n\u0131n kontrol edilmesi ile kontrol edilebiliyor. \u0130ki \u015fekilde de minik robotlar olabilecekleri en uygun ve verimli \u015fekilde hareket sa\u011flayabilecek \u015fekle b\u00fcr\u00fcn\u00fcyor. \u00c7evresel ko\u015fullar\u0131n de\u011fi\u015fimine g\u00f6re \u015fekillerini de\u011fi\u015ftiren ve bu adaptasyon ile hayatta kalabilen bir\u00e7ok canl\u0131y\u0131 do\u011fa hali haz\u0131rda evrimle\u015ftirmi\u015f bulunuyor. Bahsi ge\u00e7en bu temel prensip bu ara\u015ft\u0131rmadaki mikrorobotlar\u0131n dizayn\u0131nda bir ilham ve konu mankeni olarak al\u0131nd\u0131. T\u00fcm bu geli\u015fmi\u015f etkililik ile birlikte, bu minyat\u00fcrize yumu\u015fak mikrorobotlar olduk\u00e7a makul fiyatlara da \u00fcretilebilecek. Ara\u015ft\u0131rmac\u0131lar \u015fimdilik hala bu minik robot\u00e7uklar\u0131n \u00e7ok daha karma\u015f\u0131k s\u0131v\u0131larda (t\u0131pk\u0131 insan v\u00fccudundaki kan ve lenf s\u0131v\u0131lar\u0131 gibi) bozunmadan, deforme olmadan ve zarar vermeden hareket edebilmelerini ve t\u00fcm performanslar\u0131n\u0131n geli\u015ftirilmesine odaklanm\u0131\u015f durumda.", "tags": ["robotlar", "tedavi y\u00f6ntemleri"]},
{"source": "bilimfili.com", "url": "https://bilimfili.com/akilli-insulin-yongalari-aci-verici-diyabet-ignelerin-yerini-alacak/", "category": "teknoloji", "date": "20 Temmuz 2015", "title": "Ak\u0131ll\u0131 ins\u00fclin yongalar\u0131, ac\u0131 verici diyabet i\u011fnelerin yerini alacak", "content": "Milyonlarca \u015feker hastas\u0131 i\u00e7in ac\u0131 verici ins\u00fclin enjeksiyonlar\u0131 art\u0131k tarihe kar\u0131\u015fm\u0131\u015f olabilir. University of North Carolina ve NC State\u2019ten ara\u015ft\u0131rmac\u0131lar\u0131 kan \u015fekeri seviyesindeki art\u0131\u015f\u0131 tespit edebilen ve ihtiya\u00e7 oldu\u011funda kan ak\u0131\u015f\u0131na ins\u00fclin salg\u0131s\u0131 yapabilen \u201cak\u0131ll\u0131 ins\u00fclin yongalar\u0131\u201d \u00fcretmeyi ba\u015fard\u0131. \u0130nce, \u00a0kare \u015feklinde ve bir bozuk para b\u00fcy\u00fckl\u00fc\u011f\u00fcndeki \u2018yonga\u2019n\u0131n \u00fczerinde y\u00fczden fazla kirpik inceli\u011finde k\u00fc\u00e7\u00fck i\u011fne bulunuyor. Bu \u2018mikroi\u011fneler\u2019, mikroskopik ins\u00fclin depo \u00fcniteleri ve glukoz-alg\u0131layan enzimlerle ile paketlenmi\u015f halde durmakta ve kan \u015fekeri \u00e7ok y\u00fckseldi\u011fi anda v\u00fccuda ellerindeki kargoyu salabilmektedir. Proceedings of the National Academy of Sciences\u2019da yay\u0131mlanan ara\u015ft\u0131rmada tip 1 diyabetin fare modellerinde 9 saate kadar kan \u015fekerini d\u00fc\u015f\u00fcrebilen yeni ve ac\u0131s\u0131z bir yonga ke\u015ffedildi. Uygulama hastalara sa\u011flanmadan \u00f6nce, uygulaman\u0131n daha fazla preklinik teste ve insanlar \u00fczerinde klinik denemelere tabi tutulmas\u0131 gerekiyor olsa da, \u015fu an i\u00e7in dahi \u00e7ok b\u00fcy\u00fck bir umut kayna\u011f\u0131. Ara\u015ft\u0131rman\u0131n ba\u015f yazarlar\u0131ndan ortak UNC/NC Biyomedikal M\u00fchendisli\u011fi B\u00f6l\u00fcm\u00fc Profes\u00f6r\u00fc Zhen Gu : \u201d Dizayn etti\u011fimiz yonga toksik olmayan biyouyumlu \u00a0maddelerden yap\u0131l\u0131yor ve h\u0131zl\u0131 \u00e7al\u0131\u015f\u0131yor, ayr\u0131ca kullanmas\u0131 da kolay\u201d \u015feklinde a\u00e7\u0131kl\u0131yor ve ekliyor : \u201cT\u00fcm sistem diyabetik olan ki\u015filerin a\u011f\u0131rl\u0131\u011f\u0131na ve ins\u00fcline duyarl\u0131l\u0131klar\u0131na g\u00f6re ki\u015fiselle\u015ftirilebilir, yani biz ak\u0131ll\u0131 yongalar\u0131 daha ak\u0131ll\u0131 yapabiliriz.\u201d Diyabet d\u00fcnya genelinde 387 milyon insan\u0131 etkilemektedir ve bu rakam\u0131n 2035 y\u0131l\u0131nda 592 milyona ula\u015faca\u011f\u0131 tahmin ediliyor. Tip1 diyabet ve ileri tip 2 diyabet hastalar\u0131 kan \u015fekerlerini s\u0131radan \u2018parmak ucundan kan \u00f6rne\u011fi\u2019 alma y\u00f6ntemi ve s\u00fcrekli tekrarlanan ins\u00fclin i\u011fneleri ile kontrol alt\u0131nda tutmaya \u00e7al\u0131\u015f\u0131yor. Bu y\u00f6ntem de \u00e7o\u011funlukla ac\u0131l\u0131 ve kesin olmayan bir uygulamad\u0131r. UNC Diabetes Care Center (Diyabet Tedavi Merkezi) y\u00f6neticisi ve makalenin ba\u015f yazarlar\u0131ndan John Buse bu konuda \u015f\u00f6yle bir a\u00e7\u0131klamada bulundu : \u201d \u0130la\u00e7 tedavisini yanl\u0131\u015f miktarlarda uygulamak k\u00f6rl\u00fck, uzuvlarda \u00f6z\u00fcr hatta diyabetik koma ve \u00f6l\u00fcme varan ciddi komplikasyonlara sebep olabiliyor.\u201d Ara\u015ft\u0131rmac\u0131lar potansiyel insan hatas\u0131n\u0131 egale etmek i\u00e7in, kan \u015fekerini direk ba\u011flant\u0131lar ile izleyerek ins\u00fclin yeti\u015ftirebilen \u201ckapal\u0131-d\u00f6ng\u00fc sistemleri\u201d yaratt\u0131. Ancak bu yakla\u015f\u0131m da birka\u00e7 g\u00fcnde bir de\u011fi\u015ftirilmesi ve derinin alt\u0131na tutturulmas\u0131 gereken, i\u011fne u\u00e7lu kateterlerin, mekanik sens\u00f6rler ile pompalar\u0131n kullan\u0131lmas\u0131n\u0131 zorunlu k\u0131l\u0131yor. Tamamen insan yap\u0131m\u0131 ba\u015fka bir sistem tasarlay\u0131p icat etmek yerine, Gu ve ekip arkada\u015flar\u0131 v\u00fccudun do\u011fal ins\u00fclin \u00fcreticileri olan beta h\u00fccrelerini taklit etmeyi se\u00e7ti. Bu \u00e7ok y\u00f6nl\u00fc h\u00fccreler hem fabrika hem de depo gibi \u00e7al\u0131\u015farak, ins\u00fclini hem \u00fcretiyor hem de b\u00fcnyesinde k\u00fc\u00e7\u00fck kapal\u0131 kesecikler (vesicle) i\u00e7inde depo ediyor. Beta h\u00fccreleri ayr\u0131ca alarm \u00e7a\u011fr\u0131 merkezleri gibi \u00e7al\u0131\u015farak kan \u015fekerindeki y\u00fckselmeleri hissederek kan dola\u015f\u0131m\u0131na ins\u00fclin salg\u0131s\u0131 ger\u00e7ekle\u015ftiriyor. Fig\u00fcr 2 : \u0130ns\u00fclinlerin ye\u015fil renk ile i\u015faretlendi\u011fi mikroi\u011fnelerin yak\u0131n \u00e7ekim fl\u00fcoresan g\u00f6r\u00fcnt\u00fcs\u00fc. G\u00f6rsel : Zhen Gu, PhD Gu\u2019nun laboratuar\u0131nda doktora \u00f6\u011frencisi ve makalenin ba\u015f yazar\u0131 Jiching Yu : \u201cBiz, benzer bir g\u00f6revler g\u00f6rmesi i\u00e7in, do\u011fada kolayl\u0131kla bulunabilen iki materyalden yapay kesecikler in\u015fa ettik.\u201d diyerek ke\u015fiflerini \u00f6zetledi. Bu maddelerden ilki \u2018HA\u2019 olarak bilinen bir\u00e7ok kozmetik \u00fcr\u00fcn\u00fcn i\u00e7inde bulunan do\u011fal bir madde hiyal\u00fcronik asittir. \u0130kincisi, te\u015fhis bilimi \u00e7er\u00e7evesinde s\u0131k\u00e7a kullan\u0131lan bir organik madde olan 2-nitroimidazol (NI) maddesiydi. Ara\u015ft\u0131rmac\u0131lar, bu iki maddeyi ba\u011flayarak yeni bir molek\u00fcl \u00fcretti. Bu molek\u00fcl\u00fcn bir ucu hidrofilik (suyu seven \u2013 su ile ba\u011f yapabilen) iken di\u011fer ucu hidrofobik \u00a0(sudan korkan -suyu sevmeyen) \u00f6zellik ta\u015f\u0131yor. \u00a0Bu molek\u00fcllerin bir kar\u0131\u015f\u0131m\u0131 kendili\u011finden birle\u015ferek hidrofobik u\u00e7lar i\u00e7eriyi, hidrofilik u\u00e7lar d\u0131\u015far\u0131y\u0131 i\u015faret edecek \u015fekilde kesecik (suyun i\u00e7erisinde ya\u011f molek\u00fcllerinin birle\u015ferek olu\u015fturdu\u011funa benzer \u015fekilde) halini al\u0131yor. Sonu\u00e7ta milyonlarca, her biri insan sa\u00e7\u0131n\u0131n geni\u015fli\u011finin 100\u2019de biri b\u00fcy\u00fckl\u00fc\u011f\u00fcnde baloncuk \u015feklinde yap\u0131lar olu\u015ftu. Her keseci\u011fin i\u00e7ine, ara\u015ft\u0131rmac\u0131lar taraf\u0131ndan kat\u0131 ins\u00fclin k\u00fcrecikleri ve glikozu alg\u0131layan enzimler ekleniyor. Laboratuvar deneylerinde, kandaki \u015feker seviyesi artt\u0131\u011f\u0131nda, \u00f6nemli miktarda glikozun yapay keseciklerinIn i\u00e7inde birikti\u011fi g\u00f6zlemlendi. Daha sonra enzimler, glikozlar\u0131 glukonik asite \u00e7evirerek oksijen t\u00fcketiyorlar. Sonu\u00e7ta olu\u015fan oksijen azl\u0131\u011f\u0131 (hipoksiya), hidrofobik NI molek\u00fcllerini hidrofilik yaparak keseciklerin da\u011f\u0131lmas\u0131na ve kan dola\u015f\u0131m\u0131na ins\u00fclin g\u00f6ndermesine sebep oluyor. Ara\u015ft\u0131rmac\u0131lar bu \u201cak\u0131ll\u0131 ins\u00fclin nanopar\u00e7ac\u0131k\u201d\u0131 dizayn ettikten sonra, diyabet hastalar\u0131na uygulaman\u0131n bir yolunu bulmak durumundalard\u0131. Daha \u00f6nceki yakla\u015f\u0131mlardaki gibi kateterlerde b\u00fcy\u00fck i\u011fneler kullanmak yerine; \u015fekeri hissedebilen ins\u00fclin salabilen k\u00fcrecikleri ince i\u011fnecik d\u00fczenini kullanmay\u0131 tercih ettiler. Gu; mikroi\u011fneleri, nanopar\u00e7ac\u0131klar\u0131n temel bile\u015feni olan hiyal\u00fcronik asiti kullanarak \u00fcretti. Yaln\u0131zca maddenin -deriyi daha kolay delip, buraya tutturulmas\u0131 i\u00e7in \u2013 daha sert formunu kulland\u0131. \u0130nce bir silikon zar\u0131n \u00fczerine y\u00fczden fazla mikroi\u011fnenin yerle\u015ftirilmesi ile, bu k\u00fc\u00e7\u00fck ve ac\u0131s\u0131z i\u011fne yata\u011f\u0131 \u2018yonga\u2019 \u00fcretildi. Bu yonga deri \u00fczerine yerle\u015ftirildi\u011finde, mikroi\u011fneler deri y\u00fczeyini delerek hemen deri alt\u0131nda bulunan k\u0131lcal damarlardaki kan dola\u015f\u0131m\u0131na ba\u011flan\u0131yor. Ara\u015ft\u0131rmac\u0131lar bu y\u00f6ntemin ge\u00e7erlili\u011fini test etmek i\u00e7in tip 1 diyabetin fare modellerinde kan \u015fekeri kontrol\u00fc izlendi. Bir grup fareye standart ins\u00fclin enjeksiyonu uyguland\u0131 ve kan \u015fekeri seviyeleri \u00f6l\u00e7\u00fcld\u00fc. Kan \u015fekerinde d\u00fc\u015f\u00fc\u015f ger\u00e7ekle\u015fmesine ra\u011fmen, hemen akabinde kan \u015fekeri seviyesinin h\u0131zla hiperglisemik oranlara geri t\u0131rmand\u0131\u011f\u0131 g\u00f6zlemlendi. Buna kar\u015f\u0131n, di\u011fer bir fare grubuna mikroi\u011fne yongas\u0131 yerle\u015ftirildi. Kan \u015fekeri seviyesinin yar\u0131m saat i\u00e7erisinde normal de\u011ferlere d\u00fc\u015ft\u00fc\u011f\u00fc ve saatlerce bu seviyelerde kald\u0131\u011f\u0131 g\u00f6zlemlendi. Bunlara ek olarak, ara\u015ft\u0131rmac\u0131lar her mikroi\u011fnedeki enzim miktar\u0131n\u0131n dozunu \u00e7e\u015fitlendirerek, kan \u015fekeri seviyesini yaln\u0131zca k\u00fc\u00e7\u00fck miktarlarda de\u011fi\u015ftirecek \u015fekilde yonga \u00fczerinde ayarlamalar yapabileceklerini de tespit ettiler. Ayr\u0131ca bulgulara g\u00f6re, yonga ins\u00fclin enjeksiyonlar\u0131n\u0131n verdi\u011fi zarar\u0131 da vermiyor. Enjeksiyonlar \u00fcst \u00fcste uyguland\u0131\u011f\u0131nda kan \u015fekerini h\u0131zla d\u00fc\u015f\u00fcrerek tehlikeli seviyelerin alt\u0131na indirebiliyor. American Diabetes Association (Amerika Diyabet Birli\u011fi) eski ba\u015fkan\u0131 ve \u00a0North Carolina Translational and Clinical Sciences (NC TraCS) Institute y\u00f6neticisi Buse : \u201cDiyabet tedavisinin zor olan k\u0131sm\u0131 ins\u00fclin i\u011fneleri, diyet veya kan \u015fekeri testleri de\u011fil ancak bunlar\u0131n te\u015fhisten sonra herg\u00fcn defalarca yapmak zorunda olman\u0131zd\u0131r. E\u011fer bu yongalar\u0131 insanlarda \u00e7al\u0131\u015f\u0131r hale getirebilirsek, oyunun kurallar\u0131 ba\u015ftan yaz\u0131lacakt\u0131r \u201d \u015feklinde bir a\u00e7\u0131klamada bulundu. Fareler, insanlara g\u00f6re ins\u00fcline daha duyarl\u0131 oldu\u011fu i\u00e7in, ara\u015ft\u0131rmac\u0131lar; ger\u00e7ek hastalara verildi\u011finde yongan\u0131n kan \u015fekerini sabitleyici etkisinin, daha uzun s\u00fcreli olabilece\u011fini d\u00fc\u015f\u00fcn\u00fcyor. Gu, son hedeflerinin hastalar\u0131n yaln\u0131zca birka\u00e7 g\u00fcnde bir de\u011fi\u015ftirecekleri ak\u0131ll\u0131 ins\u00fclin yongalar\u0131 geli\u015ftirmek oldu\u011funu s\u00f6yledi. \u00a0 Kaynak : UNC Health Care and UNC School of Medicine Websitesi, Smart insulin patch could replace painful injections for diabetes, news.unchealthcare.org/news/2015/june/smart-insulin-patch-could-replace-painful-injections-for-diabetes", "tags": ["Diyabet (\u015eeker hastal\u0131\u011f\u0131)", "ins\u00fclin", "nanoteknoloji", "tedavi y\u00f6ntemleri"]},
{"source": "bilimfili.com", "url": "https://bilimfili.com/sogukta-usumek-nanoteknoloji-ile-tarihe-karisiyor/", "category": "teknoloji", "date": "9 Ocak 2015", "title": "So\u011fukta \u00dc\u015f\u00fcmek Nanoteknoloji ile Tarihe Kar\u0131\u015f\u0131yor!", "content": "Gelece\u011fin k\u0131\u015f k\u0131yafetleri teknolojisine nanoteknoloji kuma\u015f ile\u00a0ula\u015ft\u0131k diyebiliriz, art\u0131k kendinizi bahara kadar elektrikli battaniyeye sarman\u0131z gerekmeyecek. Ara\u015ft\u0131rmac\u0131lar\u0131n yeni \u00fcrettikleri nanoteknoloji kuma\u015f kendisini k\u00fc\u00e7\u00fck bir elektrik ak\u0131m\u0131yla \u0131s\u0131tabilyor ve v\u00fccut \u0131s\u0131s\u0131n\u0131 standart pamuklu k\u0131yafetlerden daha verimli bir \u015fekilde tutabiliyor. K\u0131yafetin \u00fcretim a\u015famas\u0131nda ise nanoteknolojiden faydalan\u0131l\u0131yor, ve s\u0131radan pamuklu giysileri g\u00fcm\u00fc\u015f nano-tel par\u00e7ac\u0131klar\u0131 sol\u00fcsyonuna bat\u0131rma ve bu sayede k\u0131yafet i\u00e7erisinde iletken bir a\u011f olu\u015fturma s\u00fcreci izleniyor. Ayr\u0131ca sol\u00fcsyonun yo\u011funlu\u011funda de\u011fi\u015fiklikler yaparak da olu\u015fan a\u011f\u0131n i\u00e7erisindeki par\u00e7ac\u0131klar\u0131n aras\u0131ndaki bo\u015fluklar\u0131 kontroll\u00fc bir \u015fekilde de\u011fi\u015ftirebiliyorlar. Nano Letters\u2018da yay\u0131nlanan makalenin i\u00e7erisindeki en vurucu detay ise yeni teknoloji k\u0131yafet v\u00fccut \u0131s\u0131s\u0131n\u0131 %80\u2019e kadar muhafaza edebilirken hala su molek\u00fcllerini ge\u00e7irebiliyor. Su molek\u00fcllerinin ge\u00e7irmesi \u00f6zelli\u011fiyle de bu nanoteknoloji kuma\u015f, nefes alabilen konforlu bir k\u0131yafete d\u00f6n\u00fc\u015ft\u00fcr\u00fclebiliyor. Ekstra-so\u011fuk g\u00fcnler i\u00e7in de 0.9 volt elektrik ile 40 dereceye kadar \u0131s\u0131nabilen elektrik ge\u00e7irgenlik \u00f6zelli\u011fi ile \u0131s\u0131nma deste\u011fi sunabiliyor. Ara\u015ft\u0131rmac\u0131lar\u0131n i\u015faret etti\u011fi bir di\u011fer nokta ise bu k\u0131yafetlerin evde de kullan\u0131labilecek duruma getirilmesi halinde yap\u0131labilecek enerji tasarrufu. Bir insan\u0131n ortalama 10 derece s\u0131cakl\u0131kta olan hava ko\u015fullar\u0131nda 4 ayl\u0131k s\u00fcre\u00e7te evinde \u0131s\u0131nabilmesi i\u00e7in harcad\u0131\u011f\u0131 enerji d\u00fc\u015f\u00fcn\u00fcld\u00fc\u011f\u00fcnde, enerjiden y\u0131lda ortalama 1000 kilowatt/saat ya da 300 litre gaz tasarrufu m\u00fcmk\u00fcn hale gelebiliyor. Referans:\u00a0Personal Thermal Management by Metallic Nanowire-Coated Textile:Po-Chun Hsu, Xiaoge Liu, Chong Liu, Xing Xie, Hye Ryoung Lee, Alex J. Welch, Tom Zhao, and Yi Cui:Nano Letters Article ASAP DOI:10.1021/nl5036572", "tags": ["nanoteknoloji"]},
{"source": "bilimfili.com", "url": "https://bilimfili.com/kanser-tedavisinde-yeni-goruntuleme/", "category": "teknoloji", "date": "16 Kas\u0131m 2014", "title": "Kanser Tedavisinde Yeni G\u00f6r\u00fcnt\u00fcleme Tekni\u011fi", "content": "Art\u0131k doku \u00f6rne\u011fine biyopsi yapmadan da resept\u00f6r hedeflenen kanser terapileri\u00a0 i\u00e7in resept\u00f6rleri daha hatas\u0131z tan\u0131mam\u0131z\u0131 sa\u011flayacak bir fl\u00fcoresan g\u00f6r\u00fcnt\u00fcleme y\u00f6ntemi geli\u015ftirildi. Ara\u015ft\u0131rmac\u0131lardan biri \u201d Bir t\u00fcm\u00f6rdeki protein resept\u00f6rleri molek\u00fcler terapilerle hedelemek ve do\u011fru bir \u015fekilde tespit etmek onkoloji hastalar\u0131n\u0131n gidi\u015fat\u0131n\u0131 b\u00fcy\u00fck oranda de\u011fi\u015ftirecektir.\u00a0 Bizim canl\u0131 i\u00e7inde (in vivo) resept\u00f6r konsantrasyonu g\u00f6r\u00fcnt\u00fcleme tekni\u011fimiz, fl\u00fcoresan g\u00f6r\u00fcnt\u00fcleme i\u00e7in \u00e7ok al\u0131\u015f\u0131lmad\u0131k bir yakla\u015f\u0131m. Bu yakla\u015f\u0131m da klinik olarak\u00a0 t\u00fcm\u00f6r stat\u00fcs\u00fc ve k\u00f6t\u00fc huylu doku belirlemelerini etkileme potansiyeline sahip\u201d.Bu bulgular Cancer Research \u2018de yay\u0131mland.\u00a0 Ara\u015ft\u0131rman\u0131n orijinali \u201cQuantitative in vivo immunohistochemistry of epidermal growth factor receptor using a receptor concentration imaging approach\u201d. \u201cProtein a\u015f\u0131r\u0131 \u00fcretimi bir \u00e7ok kanser t\u00fcr\u00fc i\u00e7in temel sebep ve t\u00fcm\u00f6r tespiti, molek\u00fcler terapiler ve terap\u00f6tik monit\u00f6rleme i\u00e7in ki\u015fiye \u00f6zel tedavi geli\u015ftirilirken de \u00e7ok\u00e7a kullan\u0131l\u0131yor.\u201d dedi ara\u015ft\u0131rman\u0131n ba\u015f yazar\u0131\u00a0Geisel T\u0131p fak\u00fcltesi Cerrahi Yard. Do\u00e7. Dr. Kimberley S. Samkoe, ve \u015f\u00f6yle devam etti:\u00a0 \u201cProtein ekspresyonu (\u00fcretimi), \u015fu g\u00fcnlerde t\u00fcm\u00f6rl\u00fc dokunun tamam\u0131n\u0131 kapsayan bir protein analiziyle tespit ediliyor. Bu yeni teknik,\u00a0 isabetli bir \u015fekilde g\u00f6nderdi\u011fimiz etken maddeyi ba\u011flayabilen t\u00fcm protein resept\u00f6rleri biyopsi yapmadan tespit etmemizi sa\u011fl\u0131yor. Ara\u015ft\u0131rmac\u0131lar hem hedeflenen hem de hedeflenmeyen g\u00f6r\u00fcnt\u00fcleme ajanlar\u0131n\u0131n ayn\u0131 anda enjekte edilmesini de i\u00e7eren \u00e7ift y\u00f6nl\u00fc izleyicili h\u00fccre i\u00e7i resept\u00f6r konsantrasyonu g\u00f6r\u00fcnt\u00fcleyici (receptor concentration imaging (RCI)) teknik geli\u015ftirdiler. Sonras\u0131nda ise be\u015f t\u00fcm\u00f6r \u00fczerindeki protein ekspresyonunu incelediler, ve RKG verileriyle klasik imm\u00fcnohistokimya verilerini kar\u015f\u0131la\u015ft\u0131rd\u0131lar. Doku analiziyle en \u00e7ok uyu\u015fan verilerin RKG\u2019den al\u0131nd\u0131\u011f\u0131n\u0131 kaydettiler. Ayr\u0131ca flow cytometer (ak\u0131\u015fl\u0131 h\u00fccre\u00f6l\u00e7er) veya Western blot gibi genelge\u00e7er y\u00f6ntemlerden elde edilen protein \u00fcretimi sonu\u00e7lar\u0131n\u0131n RKG sonu\u00e7lar\u0131na benzerlik g\u00f6stermedi\u011fini de bulgulad\u0131lar. Hatta bu y\u00f6ntemler sonu\u00e7lar\u0131 beklenenden fazla veriyor. \u201d Bir t\u00fcm\u00f6rdeki protein resept\u00f6rleri molek\u00fcler terapilerle hedelemek ve do\u011fru bir \u015fekilde tespit etmek onkoloji hastalar\u0131n\u0131n gidi\u015fat\u0131n\u0131 b\u00fcy\u00fck oranda de\u011fi\u015ftirecektir.\u00a0 Bizim canl\u0131 i\u00e7inde (in vivo) resept\u00f6r konsantrasyonu g\u00f6r\u00fcnt\u00fcleme tekni\u011fimiz, fl\u00fcoresan g\u00f6r\u00fcnt\u00fcleme i\u00e7in \u00e7ok al\u0131\u015f\u0131lmad\u0131k bir yakla\u015f\u0131m. Bu yakla\u015f\u0131m da klinik olarak\u00a0 t\u00fcm\u00f6r stat\u00fcs\u00fc ve k\u00f6t\u00fc huylu doku belirlemelerini etkileme potansiyeline sahip\u201d diyor Samkoe. Samkoe ayn\u0131 zamanda \u015fu \u015fekilde belirtiyor: \u201cBu ara\u015ft\u0131rma bir t\u00fcm\u00f6r i\u00e7erisindeki ortalama resept\u00f6r ekspresyonuna bak\u0131yor. Bir sonraki ad\u0131m ise resept\u00f6r ekspresyonu ile h\u00fccrenin ya\u015fayabilirli\u011fi, h\u00fccre \u015fekli, damarl\u0131l\u0131\u011f\u0131, t\u00fcm\u00f6r yap\u0131s\u0131 gibi fizyolojik \u00f6zellikleri aras\u0131ndaki ili\u015fkiyi \u00e7al\u0131\u015fmak \u00fczere t\u00fcm\u00f6r\u00fc mikroskobik d\u00fczeyde incelemek olacak.\u201d \u00a0 Journal Reference:", "tags": ["g\u00f6r\u00fcnt\u00fcleme teknikleri", "hastal\u0131klar (patoloji)", "kanser", "tedavi y\u00f6ntemleri"]},
{"source": "bilimfili.com", "url": "https://bilimfili.com/200-yilin-en-onemli-egitim-teknolojisi/", "category": "teknoloji", "date": "29 Kas\u0131m 2014", "title": "200 Y\u0131l\u0131n En \u00d6nemli E\u011fitim Teknolojisi!", "content": "D\u00fcnyan\u0131n her yerinde \u00f6\u011frencilere bedava e\u011fitim sunuluyor. Peki bu durumun trilyon dolarl\u0131k e\u011fitim sekt\u00f6r\u00fcne nas\u0131l bir etkisi oluyor? Son 200 y\u0131lda ula\u015f\u0131mdaki en \u00f6nemli icad\u0131n\u0131 s\u00f6ylemeniz istense yanmal\u0131 motor, u\u00e7ak yolculu\u011fu, Henry Ford\u2019un T Model \u00fcretim hatt\u0131 ve hatta bisiklet cevab\u0131n\u0131 verebilirsiniz. Hatta\u00a0listenin daha da uzamas\u0131 kuvvetle muhtemel. Peki, bu soruyu cevaplayabilir misiniz: E\u011fitimde son 200 y\u0131l\u0131n en b\u00fcy\u00fck icad\u0131 nedir? \u0130fadesiz kald\u0131ysan\u0131z endi\u015felenmeyin. \u00d6yle olman\u0131z gayet normal. Fazla uzatmadan soruyu cevaplayal\u0131m; s\u00f6z konusu icat, internet \u00fczerinden milyonlarca insana ula\u015fabilece\u011finiz yeni online e\u011fitim teknolojileri. Bu yolda 60 milyon dolarl\u0131k yat\u0131r\u0131m\u0131 olan Agarwal\u2019\u0131n da vurgulad\u0131\u011f\u0131na g\u00f6re: insanlar\u0131n \u00f6\u011frenmeleri \u00fczerine geli\u015ftirilen teknolojileri \u00e7ok nadir g\u00f6rmekteyiz. Agarwal e\u011fitimin ciddi anlamda de\u011fi\u015fmek \u00fczere oldu\u011funa inanmakta. Bunun nedeni ise internetin ve internete ba\u011fl\u0131 data teknolojilerinin g\u00fcc\u00fc. Bu de\u011fi\u015fiklikler sayesinde art\u0131k video derslerini ileri d\u00fczey etkile\u015fimli \u00f6\u011felerle ilerletmek m\u00fcmk\u00fcn ve ara\u015ft\u0131rmac\u0131lar \u00f6\u011fretimi daha etkili hale getirecek \u00f6\u011frenci verilerini de\u00a0toplayabilmekte. Online e\u011fitim asl\u0131nda yeni bir \u015fey de\u011fil. \u015euan Amerika\u2019da 700,000\u2019den fazla \u00f6\u011frenci tam zamanl\u0131 uzaktan e\u011fitim programlar\u0131 yoluyla e\u011fitim al\u0131yor. Aradaki fark ise y\u00fcce g\u00f6n\u00fcll\u00fc hedeflerle aceleci ve d\u00fc\u015f\u00fck \u00fccretli internet i\u015fletme modellerini birle\u015ftiren liderler taraf\u0131ndan uygulanan teknolojinin oran\u0131. Bu fikirler piyasalar\u0131 o kadar geni\u015f \u00e7apl\u0131 etkileyebilir ki de\u011ferlerini \u00f6l\u00e7mek olduk\u00e7a zor. Sadece Amerika n\u00fcfusunun d\u00f6rtte biri olan 80 milyon ki\u015finin K-12 e\u011fitimine, y\u00fcksek okula ya da \u00fcniversiteye kay\u0131tl\u0131 oldu\u011funu d\u00fc\u015f\u00fcnelim. Do\u011frudan devlet giderleri 800 milyar dolar\u0131 ge\u00e7mekte. Buna ek olarak daha \u00f6zel e\u011fitim ve kurumsal e\u011fitim de bulunmakta. E\u011fitim, ekonomik olarak \u00f6nemli oldu\u011fu ama teknolojiye g\u00f6re yetersiz ve dura\u011fan kald\u0131\u011f\u0131 i\u00e7in sa\u011fl\u0131k hizmetleri ile birlikte b\u00fcy\u00fck \u201cy\u0131k\u0131m\u201d i\u00e7in bir sonraki sanayi olu\u015fumu olarak an\u0131l\u0131r. Bu inan\u0131\u015f \u201cy\u0131k\u0131c\u0131 teknoloji\u201d terimini bulan Harvard \u0130\u015fletme profes\u00f6r\u00fc Clayton Christensen taraf\u0131ndan geli\u015ftirilmi\u015ftir.\u00a0 E\u011fitim \u00fczerine yaz\u0131lm\u0131\u015f olan iki kitab\u0131nda online e\u011fitim i\u00e7in \u015fablon haz\u0131rlam\u0131\u015ft\u0131r. Buna g\u00f6re, online e\u011fitim yay\u0131lmaya ve daha iyi olmaya devam edecek; ve sonunda \u00f6\u011fretim \u015fekillerimiz konusunda bir\u00e7ok fikir, teori ve muhtemelen baz\u0131 kurumlar devrilecektir. Christensen\u2019\u0131n g\u00f6r\u00fc\u015f\u00fcne g\u00f6re y\u0131k\u0131c\u0131 teknolojiler \u00f6ncelikle \u201calternatifin hi\u00e7bir \u015fey ifade etmedi\u011fi\u201d pazarlarda ba\u015far\u0131l\u0131 olacakt\u0131r. Bu g\u00f6r\u00fc\u015f online e\u011fitimin yeti\u015fkin e\u011fitimi pazar\u0131nda neden \u00f6nemli oldu\u011funu da a\u00e7\u0131klayabilir (ucuz MBA\u2019ler ve hem\u015firelik dereceleri gibi). Ayr\u0131ca bu g\u00f6r\u00fc\u015f bedava online matematik videolar\u0131n\u0131n, Bill Gates taraf\u0131ndan fon kazanan ve medyan\u0131n b\u00fcy\u00fck ilgisini g\u00f6ren kar amac\u0131 g\u00fctmeyen Khan Akademisi gibi organizasyonlar\u0131n ani y\u00fckseli\u015fini de a\u00e7\u0131klar. Khan ilk tutunma noktas\u0131n\u0131 \u00f6zel matematik dersi i\u00e7in saatine 125$ veremeyen ailelerden kazanm\u0131\u015ft\u0131r. Bu aileler i\u00e7in videolar\u0131n etkileyici anlat\u0131c\u0131s\u0131 Salman Khan makul bir vekildir. Dijital e\u011fitimin de tabii ki bir s\u0131n\u0131r\u0131 vard\u0131r. Online mecrada yanan bir rezistans\u0131n kokusunu almaz ya da biyoloji laboratuvar\u0131nda ellerinizi \u0131slatmazs\u0131n\u0131z. Fakat internet \u00fczerinden e\u011fitim da\u011f\u0131tma ekonomisi \u00f6yle elveri\u015flidir ki kamp\u00fcs kuran ya da \u00f6\u011fretmen i\u015fe alan herkesi tehdit eder niteliktedir. Agarwal MIT\u2019te 400 \u00f6\u011frenciye analog devre tasar\u0131m\u0131n\u0131 \u00f6\u011fretmek i\u00e7in kullan\u0131lan\u00a0 profes\u00f6r ve asistanlar\u0131ndan olu\u015fan \u00fc\u00e7 ki\u015filik ayn\u0131 tak\u0131m \u015fuan 10,000 \u00f6\u011frenciyi idare etmektedir. \u00a0 Babson \u00dcniversitesi\u2019nde yap\u0131lan bir \u00e7al\u0131\u015fmaya g\u00f6re Amerika\u2019da en az bir online ders alan \u00fcniversite \u00f6\u011frencilerinin say\u0131s\u0131 2002 y\u0131l\u0131nda 1.6 milyondan 6.1 milyona y\u00fcseldi; ba\u015fka bir deyi\u015fle bu say\u0131 2010 y\u0131l\u0131ndaki t\u00fcm \u00fcniversite \u00f6\u011frencilerinin yakla\u015f\u0131k \u00fc\u00e7te birine tekab\u00fcl etmektedir. Ara\u015ft\u0131rmac\u0131lar I.Elaine Allen ve Jeff Seaman online ders b\u00fcy\u00fcme oran\u0131n\u0131n yava\u015flamaya ba\u015flayabilece\u011fini tahmin ediyorlard\u0131. Fakat \u00e7al\u0131\u015fmalar\u0131 bu y\u0131l i\u00e7inde k\u0131demli \u00fcniversitelerin online e\u011fitim alan\u0131na h\u0131zl\u0131 giri\u015fini \u00f6ng\u00f6remedi. Ayr\u0131ca Stanford ve di\u011fer 24 okulun aras\u0131ndaki bir birlik olan online e\u011fitim sistemi Coursera\u2019ya da 1.5 milyon \u00f6\u011frencinin kay\u0131t oldu\u011fu iddia edilmekte. Bunlar\u0131n k\u00fc\u00e7\u00fck bir k\u0131sm\u0131 bir dersi ancak tamamlayabilecek olsa bile bu durum \u00fccretsiz ve y\u00fcksek kalitede online e\u011fitimin d\u00fcnyay\u0131 nas\u0131l de\u011fi\u015ftirebilece\u011fini d\u00fc\u015f\u00fcnmeye ba\u015flayabilece\u011fimiz anlam\u0131na geliyor. Y\u00fcksek oktanl\u0131 e\u011fitsel yak\u0131t\u0131n serbest uygulamas\u0131n\u0131n neler yapabilece\u011fini ise kestirmek pek m\u00fcmk\u00fcn g\u00f6r\u00fcnm\u00fcyor. \u0130yi e\u011fitim \u00f6n\u00fcnde bariyerleri y\u0131karak k\u00fcresel olarak yenilik miktar\u0131n\u0131 y\u00fckseltecek mi? Durumdan korkan h\u00fck\u00fcmetler \u00f6\u011fretmenlerin internet eri\u015fimini sans\u00fcrleyecek mi? Online e\u011fitimin nereye gidece\u011fini teknoloji g\u00f6sterecek. \u0130nterneti t\u0131klayan milyonlarca \u00f6\u011frenci ilerlemelerini takip edebilir, kaydedebilir ve \u00e7al\u0131\u015fabilir. Khan ya da ba\u015fka bir online e\u011fitim sisteminin arkas\u0131ndaki herhangi biriyle konu\u015fun (ki bunlar b\u00fcy\u00fck \u00f6l\u00e7\u00fcde bilgisayar zekas\u0131na ilgi duyan \u00fcniversite b\u00f6l\u00fcmlerinden \u00e7\u0131km\u0131\u015ft\u0131r); hepsi de nihai hedeflerinin video y\u00fcklemek de\u011fil datalar\u0131n bilimsel kullan\u0131m\u0131 yoluyla e\u011fitimi m\u00fckemmelle\u015ftirmek oldu\u011funu s\u00f6yleyecektir. Ve \u201cki\u015finin bilgisinin haritas\u0131n\u0131 \u00e7\u0131karan ve ona \u00f6zel ders plan\u0131 sunan bir yaz\u0131l\u0131m hayal edin\u201d, diyeceklerdir. Ba\u015far\u0131l\u0131 olup ger\u00e7ekten farkl\u0131 bir \u015fey yaratabilecekler mi? Bunu zaman g\u00f6sterecek ve biz de sorumuzun cevab\u0131n\u0131 alaca\u011f\u0131z: online \u00f6\u011frenim, e\u011fitim alan\u0131nda son 200 y\u0131l\u0131n en \u00f6nemli icad\u0131 olacak m\u0131? Kaynaklar: http://olc.onlinelearningconsortium.org/publications/survey/going_distance_2011 http://www.technologyreview.com/featuredstory/429376/the-crisis-in-higher-education/", "tags": ["bilgisayar bilimleri"]},
{"source": "bilimfili.com", "url": "https://bilimfili.com/yasamin-anlamina-iliskin-fikir-yuruten-makine/", "category": "teknoloji", "date": "27 Haziran 2015", "title": "Ya\u015fam\u0131n Anlam\u0131na \u0130li\u015fkin Fikir Y\u00fcr\u00fcten Makine", "content": "Bir insan ile bir makine aras\u0131nda ge\u00e7en \u015fu konu\u015fmaya bakal\u0131m: \u0130nsan:\u00a0Hayat\u0131n amac\u0131 nedir?\nMakine: Y\u00fcce bir iyili\u011fe hizmet etmek.\n\u0130nsan: Ya\u015faman\u0131n amac\u0131 nedir?\nMakine: Sonsuza dek ya\u015famak.\n\u0130nsan: Varolu\u015fun amac\u0131 nedir?\nMakine: D\u00fcnyaya geldi\u011fimizde neler olaca\u011f\u0131n\u0131 anlamak.\n\u0130nsan:\u00a0\u015eu anda neredesin?\nMakine: Hi\u00e7li\u011fin ortas\u0131nday\u0131m.\n\u0130nsan: \u00d6l\u00fcm\u00fcn amac\u0131 nedir?\nMakine: Bir hayata sahip olmak.\n\u0130nsan: Zeki olman\u0131n amac\u0131 nedir?\nMakine: O amac\u0131n ne oldu\u011funu anlamak.\n\u0130nsan: Duygular\u0131n amac\u0131 nedir?\nMakine: Bilmiyorum. Bunlar bir bilimkurgu filmden al\u0131nma gibi dursa da, \u00f6yle de\u011fil. Ger\u00e7ekten de Google taraf\u0131ndan \u00fcretilen bir makine ile insan aras\u0131nda ge\u00e7en bir diyalog\u00a0bu. Sinema filmini an\u0131msatmas\u0131n\u0131n da iyi bir nedeni var. Bu makine sohbet etmeyi, devasa bir film koleksiyonunu analiz ederek \u00f6\u011frenmi\u015f. Arxiv\u2018de yay\u0131mlanan makalelerinde projeyi detayl\u0131 olarak sunan Google ara\u015ft\u0131rmac\u0131lar\u0131 Oriol Vinyals ve Quoc Le, bu sohbet robotunun di\u011ferlerinden farkl\u0131 oldu\u011funu belirtiyor. \u0130nsanlarla bir \u015fekilde akla uygun konu\u015fmalar yapabilen di\u011fer sohbet robotlar\u0131 \u00fcretilirken, yaz\u0131l\u0131m m\u00fchendislerinin yazd\u0131klar\u0131 kodlar ile makinenin belli sorulara belli \u015fekilde yan\u0131t vermesi sa\u011flan\u0131r. Fakat bu robot, yap\u0131lm\u0131\u015f sohbetleri inceleyerek kendi kendine yan\u0131t vermeyi \u00f6\u011frenebiliyor. \u201cGeleneksel bir sohbet motoru yap\u0131land\u0131rmada kullan\u0131lan kurallar yerine, biz makine \u00f6\u011frenimi yakla\u015f\u0131m\u0131 uygulad\u0131k. Elle yaz\u0131lm\u0131\u015f kodlar\u0131 kural olarak vermek yerine, makinenin \u00f6\u011frenmesine izin verdik,\u201d diyor Le. Sistem insan beynindeki n\u00f6ron a\u011flar\u0131na benzeyen yapay sinir a\u011flar\u0131na dayal\u0131 olarak \u00e7al\u0131\u015f\u0131yor. Sinir a\u011flar\u0131 eski bir d\u00fc\u015f\u00fcnce olsa da, uzun y\u0131llar boyunca yapay zeka ara\u015ft\u0131rmac\u0131lar\u0131 taraf\u0131ndan bir k\u00f6\u015feye at\u0131lm\u0131\u015ft\u0131. Neyse ki son zamanlarda Google ve Facebook gibi \u015firketlerin bilgisayar g\u00fcc\u00fcn\u00fcn sinir a\u011flar\u0131n\u0131 \u00e7al\u0131\u015ft\u0131rmak i\u00e7in gereken d\u00fczeye ula\u015fmas\u0131yla birlikte de\u011feri anla\u015f\u0131ld\u0131. Bu Internet devlerinin yapay sinir a\u011flar\u0131ndan yararland\u0131\u011f\u0131 alanlar aras\u0131nda sosyal medyaya postalanan foto\u011fraflardaki y\u00fczlerin tan\u0131nmas\u0131, nesne tan\u0131mlanmas\u0131, Android telefonlarda yap\u0131lan konu\u015fmalardaki s\u00f6zc\u00fcklerin tan\u0131mlanmas\u0131 ve Internet \u00fczerinden yap\u0131lan telefon konu\u015fmalar\u0131n\u0131n bir dilden di\u011ferine \u00e7evrilmesi say\u0131labilir. Google son makalesinde, sohbet motorlar\u0131n\u0131n insanlarla t\u0131pk\u0131 insan gibi konu\u015fmas\u0131n\u0131n m\u00fcmk\u00fcn olabilece\u011fini vurguluyor. Skymind adl\u0131 sinir a\u011f\u0131 giri\u015fiminin kurucusu Chris Nicholson, \u201cBu gibi makalelerde her zaman en \u00e7arp\u0131c\u0131 etkile\u015fimler sunulur. Ama etkilendi\u011fimi s\u00f6yleyebilirim. End\u00fcstri i\u00e7in \u00f6nemli bir ilerlemeyi temsil ediyor,\u201d \u015feklinde de\u011ferlendiriyor. Google\u2019\u0131n sohbet robotu, Montreal \u00dcniversitesi\u2019nden Prof. Yoshua Bengio ve Facebook ile Microsoft ara\u015ft\u0131rmac\u0131lar\u0131 dahil olmak \u00fczere, olduk\u00e7a geni\u015f bir yapay zeka toplulu\u011fu taraf\u0131ndan ara\u015ft\u0131rma konusu yap\u0131lm\u0131\u015f durumda. MetaMind adl\u0131 sinir a\u011flar\u0131 kurulu\u015funun y\u00f6neticisi Richard Socher, makalede s\u00f6z edilen insan-makine sohbetlerinin o kadar da \u015fa\u015f\u0131rt\u0131c\u0131 olmad\u0131\u011f\u0131n\u0131 belirterek, daha \u00f6nce yap\u0131lan \u00e7al\u0131\u015fmalar\u0131 hat\u0131rlat\u0131yor. Google ara\u015ft\u0131rmac\u0131s\u0131 Vinyal da \u201cSinir a\u011flar\u0131n\u0131n dil modellemede iyi olduklar\u0131 zaten bilinen bir \u015feydi,\u201d diyor. Fakat \u00f6nceki \u00e7al\u0131\u015fmalar ba\u015fka g\u00f6revlerle ilgili olarak yap\u0131lm\u0131\u015ft\u0131; makine \u00e7evirileri gibi. Son y\u0131llarda yo\u011fun bi\u00e7imde sinir a\u011flar\u0131 ara\u015ft\u0131rmalar\u0131 yapan Le, Vinyal ilk \u00e7al\u0131\u015fmalar\u0131n\u0131 kendisine getirdi\u011finde bunu b\u00fct\u00fcn\u00fcyle beklenmedik buldu\u011funu s\u00f6yl\u00fcyor. Sinir a\u011flar\u0131n\u0131n \u201csohbet\u201d konusunda bu denli iyi olabilece\u011fini d\u00fc\u015f\u00fcnm\u00fcyormu\u015f. \u201cT\u00fcm bu karma\u015f\u0131kl\u0131\u011f\u0131 bir makine \u00f6\u011frenimi yakla\u015f\u0131m\u0131na uygulayabilece\u011fimizi anlatt\u0131\u011f\u0131nda \u00e7ok \u015fa\u015f\u0131rm\u0131\u015ft\u0131m,\u201d diyor Le. Le ile Vinyal\u2019in kurdu\u011fu sistem bunun sadece bir \u00f6rne\u011fi. \u00c7al\u0131\u015fmalar\u0131n\u0131, teknik destek aramalar\u0131n\u0131n yan\u0131tlanmas\u0131na yard\u0131mc\u0131 olacak bi\u00e7imde geli\u015ftirmeyi umuyorlar. Sistemi eski film replikleri ile e\u011fitmenin yan\u0131 s\u0131ra, eski teknik destek arama kay\u0131tlar\u0131n\u0131 da vermi\u015fler ve taray\u0131c\u0131 sorunlar\u0131na ili\u015fkin \u015f\u00f6yle bir konu\u015fma yapm\u0131\u015flar: Makine:\u00a0Selam\n\u0130nsan: Selam\nMakine: Kullanmakta oldu\u011funuz i\u015fletim sistemini s\u00f6yler misiniz l\u00fctfen?\n\u0130nsan:\u00a0Linux\nMakine: Peki bu sistem performans\u0131, nasser, ara\u00e7lar sorunu.\n\u0130nsan:\u00a0Nedir o?\nMakine:\u00a0Makinede windows mu y\u00fckl\u00fc?\nMakine: Makinenizde linux y\u00fckl\u00fc.\nMakine: Windows xp mi yoksa windows 7 mi var?\n\u0130nsan:\u00a0Ben linux kullan\u0131yorum.\nMakine:\u00a0Makinenizin uzaktan kontrol\u00fcn\u00fc yapay\u0131m ve sorun uygun \u015fekilde sonu\u00e7lanacak m\u0131 bakal\u0131m.\n\u0130nsan:\u00a0Peki\nMakine:\u00a0L\u00fctfen bilgisayarlardan birinde terminali a\u00e7\u0131p be- low komutlar\u0131n\u0131 \u00e7al\u0131\u015ft\u0131r\u0131n.\nMakine:\u00a0sudo apt- get update Tabi bu tip sistemler geli\u015ftirilirken o kadar ba\u015fka \u015fekillerde i\u015fleyebiliyorlar ki, durum teknik deste\u011fi a\u015f\u0131yor. \u201cKula\u011fa \u00e7\u0131lg\u0131nca gelebilir ama g\u00fcn\u00fcn birinde sohbet robotlar\u0131, bir kayna\u011f\u0131n ve \u00e7ok say\u0131da dinleyicinin oldu\u011fu gazetecilik yerine, insanlara sabah haberlerini camdan cama dedikodu yayar gibi vermeye ba\u015flayabilir,\u201d diyor Nicholson. Otomatik olarak toplant\u0131 zamanlamas\u0131 yapan x.ai adl\u0131 asistan yaz\u0131l\u0131m\u0131 giri\u015fiminin kurucusu Dennis R. Mortensen, insan sohbetlerini taklit yetene\u011finden dolay\u0131 bunu biraz korkutucu buldu\u011funu s\u00f6yl\u00fcyor. Verilen \u00f6rneklerin bir canl\u0131yla yap\u0131lm\u0131\u015f gibi geldi\u011fini ekliyor. Bunu en \u00e7ok da ya\u015fam\u0131n anlam\u0131na ili\u015fkin sohbeti okudu\u011funuzda hissediyorsunuz herhalde. Bu biraz da insan\u0131n i\u00e7ini ac\u0131t\u0131yor. \u0130nsan makineye \u201c\u015fu anda neredesin?\u201d diye sordu\u011funda, \u201chi\u00e7li\u011fin ortas\u0131nday\u0131m,\u201d diye yan\u0131t veriyor. Makinenin varolan verileri kullanarak kendi kendini e\u011fitti\u011fi d\u00fc\u015f\u00fcn\u00fcl\u00fcrse, bu yan\u0131t\u0131 se\u00e7mesi ger\u00e7ekten b\u00fcy\u00fcleyici.", "tags": ["makine \u00f6\u011frenimi", "robotlar", "yapay zeka"]},
{"source": "bilimfili.com", "url": "https://bilimfili.com/meta-malzemeler-ile-kablosuz-guc-iletiminde-kalite-yukseliyor/", "category": "teknoloji", "date": "1 May\u0131s 2015", "title": "Meta-malzemeler ile Kablosuz G\u00fc\u00e7 \u0130letiminde Kalite Y\u00fckseliyor", "content": "Ge\u00e7ti\u011fimiz on y\u0131l i\u00e7erisinde yap\u0131lan kablosuz g\u00fc\u00e7 aktar\u0131m \u00e7al\u0131\u015fmalar\u0131\u00a0\u00e7e\u015fitli ticari uygulamalar\u0131n geli\u015ftirilmesini sa\u011flad\u0131. \u00d6rne\u011fin art\u0131k\u00a0mobil cihazlar\u0131 kablo kullanmadan \u015farj edebiliyoruz. Bununla birlikte,\u00a0var olan teknoloji ile uzakl\u0131k ve verimlilik limitleri pek de y\u00fckse\u011fe\u00a0\u00e7\u0131kam\u0131yordu. Europhysics Letters dergisinde ge\u00e7ti\u011fimiz g\u00fcnlerde yay\u0131mlanan bir\u00a0makalede, \u00c7in\u2019in \u015eangay kentindeki Tongji \u00dcniversitesi ara\u015ft\u0131rmac\u0131lar\u0131\u00a0manyetik meta-malzemeler kullanarak kablosuz g\u00fc\u00e7 aktar\u0131m verimini\u00a0y\u00fckselten deneysel \u00e7al\u0131\u015fmalar\u0131n\u0131 duyurdu. Yeni y\u00f6ntem 4 cm uzakl\u0131k\u00a0i\u00e7in verimi %20 oran\u0131nda art\u0131rabiliyor. Bu da yeni uygulamalar\u0131n\u00a0geli\u015ftirilmesinin yolunu a\u00e7\u0131yor. \u0130ki bobin aras\u0131ndaki kablosuz g\u00fc\u00e7 aktar\u0131m\u0131. Sa\u011fdaki bobine yerle\u015ftirilmi\u015f 3\u00d73\u2019l\u00fck gri kare meta-malzemedir. Kablosuz iletim kavram\u0131 1890 y\u0131l\u0131na dayan\u0131yor. O tarihte Nikola Tesla\u00a0kablosuz elektrik iletimi \u00fczerine deneyler yap\u0131yor, fakat s\u0131n\u0131rl\u0131 bir\u00a0ba\u015far\u0131 elde edebiliyordu. Yine de konu hep g\u00fcndemde kalmay\u0131 ba\u015fard\u0131.\u00a0Sonunda, 2007 y\u0131l\u0131nda MIT ara\u015ft\u0131rmac\u0131lar\u0131 kablosuz g\u00fc\u00e7 transferinin\u00a0ilk ba\u015far\u0131l\u0131 \u00f6rne\u011fini WiTricity projeleri dahilindeki \u00e7al\u0131\u015fmalar\u0131\u00a0sonucu elde etti. \u015eans eseri meta-malzemeler de bir a\u00e7\u0131dan benzer bir tarih\u00e7eye sahip.\u00a020.y\u00fczy\u0131l\u0131n sonlar\u0131na do\u011fru bilimciler \u0131\u015f\u0131\u011f\u0131 al\u0131\u015f\u0131lmad\u0131k bi\u00e7imlerde\u00a0y\u00f6nlendiren yapay malzemeler d\u00fc\u015f\u00fcncesi \u00fczerinde \u00e7al\u0131\u015fmaya ba\u015flam\u0131\u015ft\u0131.\u00a0Ama 2000\u2019li y\u0131llara kadar ger\u00e7ek bir meta-malzeme \u00fcretilememi\u015fti. Yeni makalede Tongji\u2019li fizik\u00e7iler manyetik meta-malzemeleri \u0131\u015f\u0131n\u0131ms\u0131z\u00a0kablosuz g\u00fc\u00e7 aktar\u0131m\u0131nda kullan\u0131lan bobinlere yerle\u015ftirdiklerini\u00a0anlat\u0131yorlar. Bobinle aktar\u0131m y\u00f6ntemi g\u00fcn\u00fcm\u00fczde kullan\u0131lan kablosuz\u00a0g\u00fc\u00e7 iletiminin \u00e7o\u011funlukla ba\u015fvurdu\u011fu bir metod. Ara\u015ft\u0131rmac\u0131lar\u0131n\u00a0tasar\u0131m\u0131nda bobinlerden biri manyetik alan \u00fcretirken, di\u011feri de bu\u00a0alan\u0131 gerilim olarak yakal\u0131yor. T\u00fcm meta-malzemeler gibi burada kullan\u0131lanlar da dalgaboyu-alt\u0131 mikro\u00a0yap\u0131lar i\u00e7eriyorlar. B\u00f6ylece ba\u015fka malzemelerin yapamad\u0131\u011f\u0131 bi\u00e7imde\u00a0elektromanyetik dalgalar\u0131 manip\u00fcle edebiliyorlar. Meta-malzemeler,\u00a0sarmal bak\u0131r bobinlerdeki 2,6 cm\u2019lik oyuklara meta-atomlar\u00a0yerle\u015ftirilerek olu\u015fturuldu. Boyutun 2,6 cm olmas\u0131 \u00f6nem ta\u015f\u0131yor \u00e7\u00fcnk\u00fc\u00a0meta-atomlar\u0131n derin dalgaboyu-alt\u0131 rezonans modlar\u0131 aras\u0131nda g\u00fc\u00e7l\u00fc\u00a0\u00e7iftlenme olu\u015fmas\u0131na izin veriyor. Bu \u00e7iftlenme de iletim verimini\u00a0y\u00fckseltiyor. \u201cRezonanss\u0131z bobinlerin i\u00e7ine meta-malzeme g\u00f6merek, kablosuz g\u00fc\u00e7\u00a0transfer sisteminin net veriminin b\u00fcy\u00fck \u00f6l\u00e7\u00fcde artt\u0131\u011f\u0131n\u0131 g\u00f6rd\u00fck. Bunun\u00a0nedeni meta-malzemeler aras\u0131ndaki \u00e7iftlenme,\u201d diyor makalenin\u00a0yazarlar\u0131. Her ne kadar uzakl\u0131k artarken verim h\u0131zla d\u00fc\u015f\u00fcyor olsa da\u00a0(3 cm\u2019de %32\u2019den 5 cm\u2019de %15\u2019e), 4 cm civar\u0131ndaki yakla\u015f\u0131k %20\u2019lik\u00a0verim pek \u00e7ok uygulama i\u00e7in i\u015fe yarayacak.", "tags": ["meta-malzeme"]},
{"source": "bilimfili.com", "url": "https://bilimfili.com/firlatildiktan-saniyeler-sonra-patladi-video/", "category": "teknoloji", "date": "29 Ekim 2014", "title": "F\u0131rlat\u0131ld\u0131ktan Saniyeler Sonra Patlad\u0131 (video)", "content": "Virginia\u2019daki NASA\u2019n\u0131n Wallops U\u00e7u\u015f Merkezi\u2019nde, Uluslararas\u0131 Uzay \u0130stasyonu\u2019na kargo g\u00f6t\u00fcrmesi ama\u00e7lanan Antares insans\u0131z roket ate\u015flendikten saniyeler sonra patlad\u0131. 28 Ekim saat 18.22 s\u0131ralar\u0131nda ger\u00e7ekle\u015fen f\u0131rlatmadan 6 saniye sonra \u00a0patlama ger\u00e7ekle\u015fti. Wallops\u2019daki b\u00fct\u00fcn personelin f\u0131rlat\u0131lmay\u0131 bekledi\u011fi g\u00fcvenli bir alanda bulunmas\u0131ndan kaynakl\u0131 \u00f6l\u00fc ya da yaral\u0131 kimsenin oldu\u011fu d\u00fc\u015f\u00fcn\u00fclm\u00fcyor. NASA yetkilileri patlamay\u0131 bir facia olarak nitelendirirken patlamaya neyin sebep oldu\u011funa dair hen\u00fcz net bir bilgilerinin olmad\u0131\u011f\u0131n\u0131 payla\u015ft\u0131lar. Yap\u0131lan a\u00e7\u0131klamada f\u0131rlatma ekibinin f\u0131rlatma \u00f6ncesi yolunda gitmeyen bir durum uyar\u0131s\u0131 almad\u0131klar\u0131 belirtiliyor. Roketin 2290 kg a\u011f\u0131rl\u0131\u011f\u0131nda kargo ta\u015f\u0131d\u0131\u011f\u0131 ve Uluslararas\u0131 Uzay \u0130stasyonuna g\u00f6ndermek \u00fczere ate\u015flendi\u011fi biliniyor. [su_youtube url=\u201dhttp://www.youtube.com/watch?v=jHMmMgdcOSU\u201d width=\u201d240\u2033 height=\u201d200\u2033]http://www.youtube.com/watch?v=wqExe69CEg8[/su_youtube] \u00a0 Kaynak: The Telegraph", "tags": ["uzay ara\u00e7lar\u0131"]},
{"source": "bilimfili.com", "url": "https://bilimfili.com/transparan-zirh-uretildi/", "category": "teknoloji", "date": "1 May\u0131s 2015", "title": "Saydam Z\u0131rh \u00dcretildi", "content": "\u00dclkelerin sald\u0131r\u0131 ve savunma stratejileri sebebiyle mevcut teknolojinin ve bilimin geli\u015fiminde etkisi hi\u00e7 de k\u00fc\u00e7\u00fcmsenmeyecek kadar b\u00fcy\u00fck olan askeri ara\u015ft\u0131rmalar ve \u00e7al\u0131\u015fmalar ile \u015fimdi de cam yerine ge\u00e7ecek, di\u011fer malzemelerden daha dayan\u0131kl\u0131 ve transparan halinde bile \u00e7izilmeyen sert bir malzeme ke\u015ffedildi. Amerikan Askeri Ara\u015ft\u0131rma Laboratuar\u0131 (U.S. Naval Research Laboratory) ara\u015ft\u0131rmac\u0131lar\u0131 spinel kullanarak nas\u0131l transparan z\u0131rh yap\u0131labilece\u011fini ke\u015ffetti. Spinel (magnezyum aluminat), camdan daha dayan\u0131kl\u0131 bir mineral. Bu mineralden yap\u0131lan z\u0131rh ise \u00e7ok dayan\u0131kl\u0131, camdan daha sert ve g\u00fc\u00e7l\u00fc bir yap\u0131 olu\u015fturuyor, su ve kum etkisi ile erozyona da u\u011fram\u0131yor. NRL taraf\u0131ndan geli\u015ftirilen yeni bir metot ile d\u00fc\u015f\u00fck \u0131s\u0131da press cihaz\u0131n\u0131n izin verdi\u011fi \u00f6l\u00e7\u00fcde mineral s\u0131k\u0131\u015ft\u0131r\u0131larak (sintering) transparan spinel yap\u0131labiliyor. Gelecekte ise, maddenin y\u00fcz kalkan\u0131 ve ara\u00e7 z\u0131rh\u0131 olarak \u00fcretilebilece\u011fi ve kullan\u0131labilece\u011fi tahmin ediliyor. T\u00fcketiciler i\u00e7in de ak\u0131ll\u0131 telefonlar ve saatler gibi g\u00fcnl\u00fck e\u015fya ve aletlerde de kullan\u0131labilecek. K\u0131z\u0131l\u00f6tesi \u0131\u015f\u0131k maddeden ge\u00e7ebildi\u011fi i\u00e7in, ordu maddeyi lazer \u0131\u015f\u0131nlar\u0131n\u0131 ve \u0131\u015f\u0131n g\u00f6nderen cihazlar\u0131 korumakta da kullanmay\u0131 planl\u0131yor. Cam sert kum taneleri taraf\u0131ndan kolayca \u00e7izilebildi\u011finden yak\u0131nda kullan\u0131mdan kalkaca\u011fa benziyor. Spinel bir \u00e7ok kristalize par\u00e7an\u0131n bir arada s\u0131k\u0131\u015fmas\u0131yla polikristalin malzeme olu\u015fturuluyor. \u015eimdilik press cihazlar\u0131 ile d\u00fczlem sayfa \u015feklinde spinel par\u00e7alar\u0131 \u00fcretilebiliyor.Teknolojiye sahip mevcut \u015firketler 72 santimetre b\u00fcy\u00fcl\u00fc\u011f\u00fcnde par\u00e7alar \u00fcretmeyi ba\u015fard\u0131. G\u00f6rsel :\u00a0U.S. Naval Research Laboratory/Jamie Hartman Referans : NRL, Transparent Armor from NRL; Spinel Could Also Ruggedize Your Smart Phone, www.nrl.navy.mil/media/news-releases/2015/transparent-armor-from-nrl-spinel-could-also-ruggedize-your-smart-phone", "tags": ["malzeme bilimi"]},
{"source": "bilimfili.com", "url": "https://bilimfili.com/eger-ay-buyuk-bir-disko-topu-olsaydi/", "category": "teknoloji", "date": "22 Ekim 2014", "title": "E\u011fer Ay B\u00fcy\u00fck Bir Disko Topu Olsayd\u0131?", "content": "E\u011fer ay bir disko topu olsayd\u0131, d\u00fcnyay\u0131 dans ettirir miydi? Vsauce\u2018den Michale Stevens m\u00fcthi\u015f g\u00f6rsellerle haz\u0131rlanm\u0131\u015f 6 dakikal\u0131k bir videoda bu sorunun cevab\u0131n\u0131 ar\u0131yor. Ay\u0131 bir disko topu haline d\u00f6n\u00fc\u015ft\u00fcrebilmek i\u00e7in \u00fczerine yap\u0131\u015ft\u0131r\u0131lacak aynalar\u0131n, b\u00fcy\u00fckleri 150\u00a0km2 \u00a0alan\u0131nda, k\u00fc\u00e7\u00fckleri ise 100\u00a0\u00a0km2\u00a0\u00a0alan\u0131nda olurdu. Toplamda 10 km kal\u0131nl\u0131\u011f\u0131ndaki camdan yap\u0131lm\u0131\u015f 3012 ayna olurdu. Bu durum ger\u00e7ekle\u015fmi\u015f olsayd\u0131, d\u00fcnya b\u00fcy\u00fck bir disko partisine d\u00f6n\u00fc\u015febilir miydi? H\u0131zl\u0131 bir hayalle ve bolca fizikle birlikte a\u015fa\u011f\u0131daki videoda; \u201ce\u011fer ay bir disko topu olsayd\u0131 neler olabilirdi?\u201d sorusuna teorik bir a\u00e7\u0131klama.", "tags": ["Ay", "D\u00fcnya", "uydular"]},
{"source": "bilimfili.com", "url": "https://bilimfili.com/el-ve-bas-hareketi-kullanmak-sorulara-yanit-alma-suresini-kisaltiyor/", "category": "psikoloji", "date": "14 Eyl\u00fcl 2017", "title": "El ve Ba\u015f Hareketi Kullanmak, Sorulara Yan\u0131t Alma S\u00fcresini K\u0131salt\u0131yor", "content": "Hollanda\u2019daki Max Planck Enstit\u00fcs\u00fc, Psikolinguistik b\u00f6l\u00fcm\u00fcnden ara\u015ft\u0131rmac\u0131lar taraf\u0131ndan yap\u0131lan bir \u00e7al\u0131\u015fmaya g\u00f6re; konu\u015fma esnas\u0131nda bir soru sorarken, soruyu soran ki\u015fi s\u00f6zlerine ek olarak el ve kafa hareketlerini de kullan\u0131rsa, kar\u015f\u0131daki ki\u015fi sorunun yan\u0131t\u0131n\u0131 daha h\u0131zl\u0131 veriyor. El ve y\u00fcz hareketlerinin, dil i\u015flemini nas\u0131l etkiledi\u011fi \u00fczerine yo\u011funla\u015fan \u00e7al\u0131\u015fma, Psychonomic Bulletin&Review\u2019de yay\u0131mland\u0131. Konu\u015fma esnas\u0131nda konu\u015fma s\u0131ras\u0131n\u0131n bir konu\u015fmac\u0131dan di\u011ferine ge\u00e7i\u015fi; yakla\u015f\u0131k 200 milisaniye gibi inan\u0131lmaz h\u0131zda ger\u00e7ekle\u015fir. Ge\u00e7i\u015f h\u0131z\u0131n\u0131n bu denli y\u00fcksek olmas\u0131, insanlar\u0131n konu\u015fmadaki rollerini de \u00e7ok \u00e7abuk ayarlay\u0131p, \u00fcretip, alg\u0131lad\u0131klar\u0131n\u0131n bir g\u00f6stergesidir. El ve ba\u015f hareketlerinin, konu\u015fmadaki rol\u00fcn\u00fc anlayabilmek ad\u0131na, ara\u015ft\u0131rma ekibi, her biri \u00fc\u00e7er ki\u015fiden olu\u015fan yedi grubun birbirleriyle olan ileti\u015fimini inceledi. Gruplar, yirmi\u015fer dakika boyunca kay\u0131t alanlar\u0131nda b\u0131rak\u0131l\u0131rken, aralar\u0131ndaki ileti\u015fimler y\u00fcksek kalitedeki \u00fc\u00e7 kamera ile \u00e7e\u015fitli a\u00e7\u0131lardan g\u00f6r\u00fcnt\u00fclendi. Deney s\u0131ras\u0131nda, en \u00e7ok odaklan\u0131lan k\u0131s\u0131m ise, s\u0131radan bir kar\u015f\u0131l\u0131kl\u0131 konu\u015fmada olduk\u00e7a yayg\u0131n g\u00f6r\u00fclen soru-cevap k\u0131sm\u0131yd\u0131. Yap\u0131lan analizler; konu\u015fma i\u00e7erisinde y\u00f6neltilip cevaplanan sorulara g\u00f6rselli\u011fin b\u00fcy\u00fck bir katk\u0131s\u0131n\u0131n oldu\u011funu ortaya koyuyor. Ara\u015ft\u0131rmaya konu olan g\u00f6rsellik ise, ileti\u015fimde kullan\u0131lan el ve kafa hareketleri formundaki beden diliydi. Ara\u015ft\u0131rma sonu\u00e7lar\u0131na g\u00f6re, el ve ba\u015f hareketleri ile desteklenen sorular daha h\u0131zl\u0131 bir ge\u00e7i\u015f s\u00fcrecinin olu\u015fmas\u0131n\u0131 ve bu da daha h\u0131zl\u0131 yan\u0131t verilmesini sa\u011fl\u0131yor. Ayr\u0131ca daha erken biten el hareketleri, sorulara daha erken cevap olu\u015fturulmas\u0131n\u0131 sa\u011fl\u0131yor. Bu da; erken verilip tamamlanan bedensel hareketin, konu\u015fmac\u0131n\u0131n s\u00f6z\u00fcn\u00fc tamamlad\u0131\u011f\u0131 \u015feklinde bir sinyal g\u00f6revi g\u00f6rebildi\u011fi, b\u00f6ylece daha h\u0131zl\u0131 yan\u0131t verilmesine olanak sa\u011flayabildi\u011fi anlam\u0131na geliyor. El ve ba\u015f hareketlerinin erken verilmedi\u011fi ve tamamlanmad\u0131\u011f\u0131 durumlarda ise en az\u0131ndan bu kafa ve kol hareketleriyle iletilen ek bilgi vas\u0131tas\u0131yla konu\u015fma esnas\u0131nda bir sonraki a\u015famada neyin s\u00f6ylenece\u011fini tahmin etmemize yard\u0131mc\u0131 olabilece\u011fi d\u00fc\u015f\u00fcn\u00fcl\u00fcyor. Elde edilen bu bulgular, psikolinguistik s\u00fcre\u00e7lerde insan ileti\u015fimini destekleyen, bedenin rol\u00fcne dair ilk tabloyu \u00f6n\u00fcm\u00fcze koyuyor ve gelecekte yap\u0131lacak ara\u015ft\u0131rmalar i\u00e7in bir basamak olu\u015fturuyor.", "tags": ["beyin", "ileti\u015fim", "insan davran\u0131\u015flar\u0131 (davran\u0131\u015f bilimleri)", "konu\u015fma"]},
{"source": "bilimfili.com", "url": "https://bilimfili.com/ebeveynler-bosanma-kararlarini-cocuklarina-nasil-aciklamali/", "category": "psikoloji", "date": "26 Eyl\u00fcl 2018", "title": "Ebeveynler Bo\u015fanma Kararlar\u0131n\u0131 \u00c7ocuklar\u0131na Nas\u0131l A\u00e7\u0131klamal\u0131?", "content": "Baz\u0131 \u00e7ocuklar, ebeveynlerinin ayr\u0131l\u0131k kararlar\u0131na ili\u015fkin fazlas\u0131yla kayg\u0131lanmayacak kadar \u015fansl\u0131yken, b\u00fcy\u00fck bir \u00e7o\u011funluk ise uzun s\u00fcreli olmasa da en az\u0131ndan k\u0131sa vadede ac\u0131 \u00e7ekecektir. Yap\u0131lan ara\u015ft\u0131rmalar,\u00a0bir\u00e7ok \u00e7ocu\u011fun bo\u015fanman\u0131n olumsuz etkilerini \u2013\u00f6zellikle de anksiyete, \u00f6fke, \u015fok ve g\u00fcvensizlik gibi\u2013 k\u0131sa vadede deneyimlediklerini ve belki profesyonel bir destekle de \u00e7abucak toparlanabildiklerini g\u00f6steriyor. Fakat yine de baz\u0131 \u00e7ocuklar\u0131n (az\u0131nl\u0131k) uzun vadeli ac\u0131lar deneyimleyebildiklerini de hat\u0131rlatmak istiyoruz. Bir yeti\u015fkin olarak bizler, denge hissimiz, tutarl\u0131l\u0131\u011f\u0131m\u0131z ve hatta kimli\u011fimiz i\u00e7in bile ailemizi nas\u0131l da merkeze oturttu\u011fumuzu unutmu\u015f olabiliriz. Fakat bu sosyal yap\u0131land\u0131rma, \u00e7ocuk ya\u015flarda kendisini \u00e7ok daha g\u00fc\u00e7l\u00fc bir \u015fekilde g\u00f6sterir. \u00c7ocuklar, hen\u00fcz bir \u00f6zerklik, ba\u011f\u0131ms\u0131zl\u0131k ya da g\u00fcvenli bir benlik duygusu geli\u015ftirmediklerinden; b\u00fct\u00fcn referans \u00e7er\u00e7evelerini, b\u00fcy\u00fck \u00f6l\u00e7\u00fcde ailelerini merkeze koyacak bi\u00e7imde \u015fekillendirir. Dolay\u0131s\u0131yla da bu \u00e7er\u00e7eve k\u0131r\u0131ld\u0131\u011f\u0131nda, \u201cekvator \u00e7izgisindeki\u201d \u00e7ocuk i\u00e7in d\u00fcnya, iki yar\u0131m k\u00fcreye ayr\u0131lm\u0131\u015f hissi olu\u015fturur. Her ne kadar bo\u015fanma s\u00fcrecindeki ebeveynler, bu sorunlu s\u00fcre\u00e7te \u00e7ocuklar\u0131n\u0131n refah\u0131n\u0131 ve psiko-sosyal sa\u011fl\u0131\u011f\u0131n\u0131 \u00f6nemseme konusunda olduk\u00e7a hassas davransa da; ebeveyn-\u00e7ocuk ileti\u015fimi, s\u00fcrecin yarataca\u011f\u0131 ka\u00e7\u0131n\u0131lmaz yaralar\u0131 olabildi\u011fince hafifletebilme kapasitesine sahiptir. Dolay\u0131s\u0131yla, burada, ara\u015ft\u0131rmalar\u0131 referans alarak \u00f6nerece\u011fimiz ileti\u015fim bi\u00e7imlerinin, her iki ebeveynin de \u00e7ocuklar\u0131n\u0131n \u00e7\u0131karlar\u0131n\u0131 en iyi \u015fekilde g\u00f6zetti\u011fi, dostane ayr\u0131l\u0131klar i\u00e7in ge\u00e7erli oldu\u011funu s\u00f6ylemeliyiz. \u00d6te yandan \u00e7ocuklar\u0131n bili\u015fsel geli\u015fim a\u015famalar\u0131n\u0131n ger\u00e7ek ya\u015fam olaylar\u0131na dair yorum ve kavray\u0131\u015flar\u0131nda kritik \u00f6neme sahip olmas\u0131ndan kaynakl\u0131, bu s\u00fcre\u00e7leri; okul \u00f6ncesi, ilkokul \u00e7a\u011f\u0131 ve ergen d\u00f6nemi olmak \u00fczere \u00fc\u00e7 farkl\u0131 geli\u015fim a\u015famas\u0131nda ele alaca\u011f\u0131z. Jean Piaget\u2018nin bili\u015fsel geli\u015fim teorisinde, \u00e7ocu\u011fun konu\u015fmaya ba\u015flad\u0131\u011f\u0131 ya\u015ftan (2 ya\u015f civar\u0131) 7 ya\u015f civar\u0131na kadar olan s\u00fcre\u00e7 i\u015flem \u00f6ncesi s\u00fcre\u00e7 (\u0130ng. preoperational stage) olarak adland\u0131r\u0131l\u0131r. Bu s\u00fcrecin kritik a\u015famalar\u0131ndan birisi, 3-4 ya\u015f civar\u0131nda g\u00f6r\u00fclen benmerkezciliktir\u00a0(\u0130ng. egocentrism).\u00a0Bu a\u015famada \u00e7ocuklar, olaylara ba\u015fkalar\u0131n\u0131n g\u00f6z\u00fcnden bakma yetisi geli\u015ftirmemi\u015ftir ve kendi deneyimledi\u011fi olaylar\u0131 \u00e7evresindeki herkesin kendisiyle ayn\u0131 bi\u00e7imde deneyimledi\u011fini d\u00fc\u015f\u00fcn\u00fcr. Yani okul \u00f6ncesi ya\u015f grubundaki (5 ya\u015f \u00f6ncesi) \u00e7ocuklar ili\u015fkilere dair s\u0131n\u0131rl\u0131 bir kavray\u0131\u015fa sahiptir. Ebeveynlerin ayr\u0131lmas\u0131yla, bu ya\u015f grubu \u00e7ocuklar\u0131n fark edece\u011fi \u015fey; baba veya annenin gitti\u011fi ve g\u00fcnlerce (bu ya\u015f grubundaki \u00e7ocuklara g\u00f6re g\u00fcnler; bir yeti\u015fkinin hissetti\u011fine k\u0131yasla \u00e7ok daha uzun zaman dilimleridir) geri gelmeyece\u011fi ya da birdenbire iki ev aras\u0131nda gidip geldikleridir. Bu a\u015famadaki birincil sorun; ayr\u0131l\u0131k endi\u015fesidir. Ayr\u0131l\u0131k endi\u015fesi, sevilen bir ki\u015fiden ayr\u0131 kalma sonucu ya\u015fanan stresin tetikledi\u011fi bir durumdur. Esas\u0131nda bu endi\u015fe, bebek ve \u00e7ocuklar\u0131n geli\u015fimlerindeki normal bir a\u015famad\u0131r. Ayr\u0131l\u0131k endi\u015fesinin ne kadar s\u00fcrd\u00fc\u011f\u00fc genellikle \u00e7ocu\u011fun mizac\u0131na ve ebeveynin \u00e7ocukla kurdu\u011fu ileti\u015fime ba\u011fl\u0131 olarak de\u011fi\u015fkenlik g\u00f6sterir. Baz\u0131 durumlarda, okul \u00e7a\u011f\u0131na kadar s\u00fcrebilirken, bazen \u00e7ok daha erken ya\u015flarda ortadan kalkabilir. Ancak daha derin bir anksiyete bozuklu\u011funa mahal vermemek ad\u0131na uzun s\u00fcrd\u00fc\u011f\u00fc durumlarda bir profesyonele dan\u0131\u015fman\u0131n faydas\u0131 vard\u0131r. Baz\u0131 durumlarda \u00e7ocuklar, bu durumu ebeveynlerinin ayr\u0131lmas\u0131n\u0131 istemedikleri i\u00e7in bir silah olarak bilin\u00e7li bi\u00e7imde kullanabilir. Yapman\u0131z gereken, i\u00e7erisinde bulundu\u011funuz ayr\u0131l\u0131k durumunu \u00e7ocu\u011funuza m\u00fcmk\u00fcn olan en basit kavramlarla izah etmektir. \u00d6rne\u011fin, \u201cAnnen ve baban art\u0131k iki farkl\u0131 evde ya\u015fayacaklar. Bir hafta annenle kalacaks\u0131n, bir sonraki hafta da babanla kalacaks\u0131n. Fakat her g\u00fcn istedi\u011fin an baban\u0131/anneni arayabileceksin ve her iki evde de en sevdi\u011fin oyuncaklar\u0131ndan olacak.\u201d Her iki evde de ayn\u0131 kurallar\u0131 ve beklentileri s\u00fcrd\u00fcrmek, \u00e7ocu\u011fun ebeveynlerinin birlikteli\u011fine dair denge hissi ve a\u015final\u0131k duygusu geli\u015ftirmesi i\u00e7in \u00f6nemlidir. \u00c7ocuklarda 3 ila 4 ya\u015flar\u0131nda kendisini g\u00f6steren benmerkezci yakla\u015f\u0131m, ilkokul \u00e7a\u011f\u0131nda da kendisini s\u0131kl\u0131kla g\u00f6sterir ve \u00e7ocuk genellikle k\u00f6t\u00fc bir sonucun kendisinden kaynakland\u0131\u011f\u0131n\u0131 d\u00fc\u015f\u00fcnme e\u011filimindedir; \u00f6rne\u011fin, \u201cOdam\u0131 temizlemedim, bu y\u00fczden annem beni terk ediyor.\u201d gibi. Bir yeti\u015fkin i\u00e7in tamamen irrasyonel g\u00f6z\u00fckse de, bu d\u00fc\u015f\u00fcn\u00fc\u015f bi\u00e7imi \u00e7ocuklarda yakla\u015f\u0131k 7 ya\u015f\u0131na kadar g\u00f6r\u00fcl\u00fcr. Bu a\u015famada \u00e7ocu\u011fa, ayr\u0131l\u0131k nedeninin kendisiyle hi\u00e7bir alakas\u0131n\u0131n olmad\u0131\u011f\u0131n\u0131 ve kendinizin ondan hi\u00e7 ayr\u0131lmad\u0131\u011f\u0131n\u0131z\u0131 a\u00e7\u0131klaman\u0131z gerekir. \u00d6rne\u011fin; \u201cAnnen ve baban art\u0131k birlikte ya\u015fayam\u0131yorlar, \u00e7\u00fcnk\u00fc baz\u0131 insanlar ya\u015flar\u0131 ilerledik\u00e7e arkada\u015f kalmakta zorlan\u0131rlar.\u201d 7 ya\u015f\u0131ndan itibaren, \u00e7ocuklar\u0131n d\u00fc\u015f\u00fcnme s\u00fcre\u00e7leri art\u0131k benmerkezci de\u011fildir ve daha sezgiseldir. Yani \u015fimdi rasyonel d\u00fc\u015f\u00fcnme yerine bir \u015feyin nas\u0131l g\u00f6r\u00fcnd\u00fc\u011f\u00fc \u00fczerine d\u00fc\u015f\u00fcnmeye ba\u015flarlar. Piaget\u2019in somut i\u015flemler d\u00f6nemi (\u0130ng. concrete stage) olarak isimlendirdi\u011fi 7-11 ya\u015f aral\u0131\u011f\u0131nda, \u00e7ocuklar\u0131n bili\u015fsel yetileri giderek ger\u00e7e\u011fe daha uygun ili\u015fkilendirmeler yapabilecek seviyeye gelir. \u00c7ocu\u011funuz art\u0131k kar\u015f\u0131la\u015ft\u0131\u011f\u0131 olaylara y\u00f6nelik daha olgun say\u0131labilecek tepkiler geli\u015ftirir. Bu a\u015famadaki \u00e7ocuklar, bir genelleme yapabilmek i\u00e7in g\u00f6zlemlerinden elde etti\u011fi verileri kullanarak sonu\u00e7lara ula\u015f\u0131r yani t\u00fcmevar\u0131mc\u0131 d\u00fc\u015f\u00fcnme bi\u00e7iminin ilk i\u015faretlerini geli\u015ftirir. Bu d\u00f6nemde \u00e7ocuklar art\u0131k iyi bir dinleyici olmay\u0131 \u00f6\u011frenir ve birden fazla bak\u0131\u015f a\u00e7\u0131s\u0131n\u0131 anlamaya ba\u015flar, ancak yine de bo\u015fanman\u0131n ne oldu\u011funa dair s\u0131n\u0131rl\u0131 bir kavray\u0131\u015fa sahiptirler. Bu a\u015famada \u00e7ocuklar ile bo\u015fanmaya ili\u015fkin hisler ve d\u00fc\u015f\u00fcnceler konu\u015fulabilir. Ancak yapaca\u011f\u0131n\u0131z a\u00e7\u0131klamalarda ebeveynlerden herhangi birini sorumlu tutacak bir i\u00e7erik olu\u015fturmamal\u0131s\u0131n\u0131z. \u00c7\u00fcnk\u00fc bu ya\u015f grubu \u00e7ocuklar\u0131 olaylar\u0131 \u201csiyah\u201d ya da \u201cbeyaz\u201d diye etiketleme e\u011filimindedir. \u00c7ocu\u011fun ebeveynlerden herhangi birine kar\u015f\u0131 olumsuz bir his geli\u015ftirmesi, ebeveyn-\u00e7ocuk ili\u015fkisindeki g\u00fcven duygusunun zedelenmesine ve \u00e7ocu\u011fun bo\u015fanma karar\u0131n\u0131zdaki \u201csu\u00e7luyu\u201d bulmas\u0131na neden olabilir. Dolay\u0131s\u0131yla, a\u00e7\u0131klamalar\u0131n\u0131zda her iki taraf\u0131n da hislerinin incindi\u011fi ve iki taraf\u0131n da birbirini daha fazla \u00fczmemek ad\u0131na bu karar\u0131n al\u0131nd\u0131\u011f\u0131na yer verebilirsiniz. Bu ya\u015f grubunun \u00fcst e\u015fi\u011findeki \u00e7ocuklar, hissettikleri duygular\u0131 payla\u015fmada daha c\u00f6mert davran\u0131rlar. \u00c7ocu\u011fa do\u011frudan \u201c\u00dczg\u00fcn m\u00fcs\u00fcn?\u201d sorusu yerine, dolayl\u0131 olarak \u201cBaz\u0131 \u00e7ocuklar, anne-babalar\u0131n\u0131n bo\u015fanma kararlar\u0131n\u0131 duyduklar\u0131nda; \u00fcz\u00fcnt\u00fc, korku ve hatta k\u0131zg\u0131nl\u0131k dahi hissedebilirler.\u201d\u00a0\u015feklindeki konu\u015fma ile \u00e7ocu\u011fun duygu ve d\u00fc\u015f\u00fcncelerini a\u00e7\u0131klamas\u0131na zemin yarat\u0131labilir. Bu duygular\u0131 \u00f6\u011frenmek, profesyonel bir deste\u011fe ba\u015fvurmak i\u00e7in ya da s\u00fcreci nas\u0131l idare edebilece\u011fini anlamak i\u00e7in kritiktir. \u00d6te yandan t\u0131pk\u0131 okul \u00f6ncesi d\u00f6nemde oldu\u011fu gibi bu ya\u015f aral\u0131\u011f\u0131nda da, ayr\u0131 ebeveynlerin \u00e7ocuklar\u0131na kar\u015f\u0131 ayn\u0131 kural ve rutinleri s\u00fcrd\u00fcrmeleri \u00f6nemlidir. Hem ilkokul \u00e7a\u011f\u0131 hem de ergen ya\u015f grubu \u00e7ocuklar\u0131, d\u00fc\u015f\u00fcn\u00fc\u015f bi\u00e7imlerinde \u201csiyah\u201d veya \u201cbeyaz\u201d etiketini s\u0131kl\u0131kla kullan\u0131rlar. Her ebeveyn i\u00e7in bi\u00e7ilmi\u015f bir \u201ciyi\u201d bir de \u201ck\u00f6t\u00fc\u201d rol tan\u0131m\u0131 yap\u0131labilir. Bunun \u00fcstesinden\u00a0gelmek ise ebeveynler a\u00e7\u0131s\u0131ndan genellikle zordur ve zaman alabilir. Bo\u015fanman\u0131n ard\u0131ndaki spesifik \u201cnedenlerden\u201d s\u00f6z etme durumundan her ya\u015f grubunda ka\u00e7\u0131nmal\u0131s\u0131n\u0131z. \u00d6zellikle de olgun ergenlerde, bu durum ka\u00e7\u0131n\u0131lmaz olarak bir taraf\u0131n su\u00e7lanmas\u0131na sebep olacakt\u0131r. \u00d6te yandan \u201cB\u00fcy\u00fcd\u00fc\u011f\u00fcnde anlars\u0131n.\u201d gibi, hi\u00e7bir etkisi olmayan basmakal\u0131p hileli s\u00f6zleri kullanmaktan ka\u00e7\u0131n\u0131n.\u00a0Anla\u015fmazl\u0131\u011f\u0131n\u0131z\u0131n ayr\u0131nt\u0131lar\u0131n\u0131 gizli tutabilir, ancak onlar\u0131n sizin bundan sonraki davran\u0131\u015flar\u0131n\u0131z ve gelece\u011fe y\u00f6nelik planlar\u0131n\u0131za dair sorular\u0131na kar\u015f\u0131 d\u00fcr\u00fcst cevaplar verin. Unutmay\u0131n ki, e\u011fer \u2013eski\u2013 e\u015finizi yarg\u0131lamaya ve k\u00f6t\u00fclemeye ba\u015flarsan\u0131z, esas\u0131nda \u00e7ocu\u011funuzun DNA\u2019s\u0131n\u0131n %50\u2019sini ele\u015ftiriyorsunuz demektir. Bu durum arka planda \u00e7ocu\u011funuza sevdi\u011fi iki insan aras\u0131nda bir taraf se\u00e7mesi gerekti\u011fi zorlamas\u0131nda bulunur ve hi\u00e7bir iyile\u015ftirici etkisi olmamas\u0131n\u0131n yan\u0131 s\u0131ra \u00e7ocu\u011funuzda ciddi hasarlar olu\u015fturacakt\u0131r. Olgun ergenler, kendi ya\u015fam d\u00fczenlerine dair baz\u0131 g\u00fc\u00e7l\u00fc d\u00fc\u015f\u00fcncelere sahip olabilirler ve ortak bak\u0131m ya da aile mahkemesi kararlar\u0131na uymama e\u011filimi g\u00f6sterebilirler.\u00a0Karar\u0131n\u0131z\u0131n onun hayat\u0131n\u0131 alt-\u00fcst etti\u011fi alg\u0131s\u0131n\u0131n her ikinize y\u00f6nelen bir \u00f6fkeye sebep olaca\u011f\u0131na haz\u0131rl\u0131kl\u0131 olmal\u0131s\u0131n\u0131z. Dolay\u0131s\u0131yla, \u00e7ocuklar\u0131n endi\u015felerini mutlaka dinlemeli, hassas ve esnek olmal\u0131s\u0131n\u0131z. \u00c7ocu\u011funuzun ya\u015f\u0131ndan ba\u011f\u0131ms\u0131z olarak, ortak ebeveynli\u011finizde tutarl\u0131 olmaya gayret g\u00f6stermeli, t\u00fcm g\u00fcvence ve vaatlerinizi takip etme konusunda ki\u015fisel sorumluluk almal\u0131s\u0131n\u0131z. Sahaya daha fazla \u201coyun bozucu\u201d sokmamal\u0131s\u0131n\u0131z. \u00c7ocuklar\u0131n, yeni aile yap\u0131lar\u0131n\u0131 kabullenmeleri ve kendilerini g\u00fcvende hissetmeleri aylar hatta y\u0131llar alabilir. Dolay\u0131s\u0131yla, onlar i\u00e7in neredeyse bir kaosa d\u00f6n\u00fc\u015fen bu s\u00fcrecin hemen ard\u0131ndan onlara yeni ili\u015fkinizi tan\u0131\u015ft\u0131rmak ya da ya\u015fam bi\u00e7iminizde radikal de\u011fi\u015fikliklere gitmek b\u00fcy\u00fck bir sorumsuzluk \u00f6rne\u011fidir. Kendinizi harekete ge\u00e7irme ve yeniden ke\u015ffetme iste\u011finizin, aile biriminin kayb\u0131n\u0131 gidermek i\u00e7in zamana ihtiya\u00e7 duyan \u00e7ocuklar taraf\u0131ndan takdir edilemeyece\u011finin fark\u0131nda olarak davranmal\u0131s\u0131n\u0131z. \u00c7ocu\u011funuzla vakit ge\u00e7irmek i\u00e7in onu eski e\u015finizden almaya gitti\u011finizde, olas\u0131 tart\u0131\u015fmalara ve uzla\u015fmazl\u0131klara \u00e7ocu\u011funuzun tan\u0131k olmamas\u0131n\u0131 sa\u011flamal\u0131s\u0131n\u0131z. E\u015finize s\u00f6ylemek istedi\u011finiz bir \u015fey i\u00e7in asla \u00e7ocu\u011funuzu bir mesaj ta\u015f\u0131y\u0131c\u0131 olarak kullanmamal\u0131s\u0131n\u0131z. Eski e\u015finizin \u00f6zeline sayg\u0131 g\u00f6stermeli, art\u0131k neredeyse i\u015f-arkada\u015fl\u0131\u011f\u0131 tipinde farkl\u0131 bir ili\u015fkiniz oldu\u011funu kabul etmelisiniz. Ebeveynler bo\u015fanma s\u00fcrecine ba\u011fl\u0131 gerginli\u011fi s\u0131n\u0131rlad\u0131\u011f\u0131nda ya da \u00e7ocu\u011fun maruz kald\u0131\u011f\u0131\u00a0\u00e7at\u0131\u015fmalar\u0131 en aza indirebildiklerinde, \u00e7ocuklar bo\u015fanman\u0131n \u00fcstesinden daha kolay gelebiliyorlar. Dahas\u0131, \u00e7ocuklar, yetersiz ebeveynlik yapana k\u0131yasla sorumluluklar\u0131n\u0131 iyi bir bi\u00e7imde yerine getiren anne ya da baban\u0131n g\u00f6zetiminde olduklar\u0131nda bo\u015fanma s\u00fcrecini daha sorunsuz atlat\u0131yorlar.", "tags": ["aile", "\u00e7ocuklar (pedagoji & pediatri)"]},
{"source": "bilimfili.com", "url": "https://bilimfili.com/hamilelik-donemindeki-depresyon-riski-gecmis-yillara-kiyasla-daha-fazla/", "category": "psikoloji", "date": "12 Eyl\u00fcl 2018", "title": "Hamilelik D\u00f6nemindeki Depresyon Riski Ge\u00e7mi\u015f Y\u0131llara K\u0131yasla Daha Fazla", "content": "G\u00fcn\u00fcm\u00fcz anne adaylar\u0131 hamilelik d\u00f6nemlerini, kendi annelerinin hamilelik d\u00f6nemlerine k\u0131yasla daha stresli ge\u00e7iriyor. Ara\u015ft\u0131rmac\u0131lar, 1990 ile 1992 y\u0131llar\u0131 aras\u0131nda do\u011fum yapan yakla\u015f\u0131k 2.400 anne ve 2012 ile 2016 y\u0131llar\u0131 aras\u0131nda do\u011fum yapan (1990-1992 y\u0131llar\u0131nda do\u011fum yapan annelerin k\u0131zlar\u0131) 180 anneyi g\u00f6zlemledi. Yap\u0131lan \u00e7al\u0131\u015fmada, hamilelik d\u00f6nemleri takip edilen bu iki ku\u015fa\u011f\u0131n, \u00f6zellikle de stres d\u00fczeylerine ve depresyona girip girmediklerine odaklan\u0131ld\u0131. JAMA Network Open\u2018da 13 Temmuz 2018`de yay\u0131mlanan ara\u015ft\u0131rmaya g\u00f6re, bir \u00f6nceki ku\u015fakla kar\u015f\u0131la\u015ft\u0131r\u0131ld\u0131\u011f\u0131nda, 2012 ve 2016 y\u0131llar\u0131 aras\u0131nda hamilelik d\u00f6nemi ge\u00e7iren gen\u00e7 annelerin depresyona girme oranlar\u0131n\u0131n daha y\u00fcksek oldu\u011fu sonucuna ula\u015f\u0131ld\u0131. Standart bir anket kullan\u0131lan ara\u015ft\u0131rmada, t\u00fcm anneler hamileliklerinin ikinci (14 \u2013 26 haftalar aras\u0131) ve \u00fc\u00e7\u00fcnc\u00fc (27 \u2013 41 haftalar aras\u0131) d\u00f6nemlerinde depresyon belirtileri a\u00e7\u0131s\u0131ndan tarand\u0131. Anket sonu\u00e7lar\u0131na g\u00f6re, eski ku\u015fak annelerin %17\u2019si \u201cy\u00fcksek\u201d depresyon grubunda yer al\u0131rken, gen\u00e7 nesildeki annelerin %25\u2019i bu grupta yer ald\u0131. Anketin yan\u0131 s\u0131ra, kad\u0131nlar\u0131n e\u011fitim d\u00fczeyleri, daha \u00f6ncesinde bir hamilelik ya\u015fay\u0131p ya\u015famad\u0131klar\u0131 ve ba\u015fka bir tak\u0131m fakt\u00f6rler de incelendikten sonra; gen\u00e7 ku\u015fak annelerin y\u00fcksek depresyon grubunda yer alma olas\u0131l\u0131klar\u0131n\u0131n \u00f6nceki ku\u015fa\u011fa k\u0131yasla % 77 oran\u0131nda daha fazla oldu\u011fu g\u00f6r\u00fcld\u00fc. Durumun neden b\u00f6yle seyretti\u011fi tam olarak bilinmese de ara\u015ft\u0131rmac\u0131lar\u0131n baz\u0131 \u00f6ng\u00f6r\u00fcleri var. \u00d6ncelikle, g\u00fcn\u00fcm\u00fczde \u00e7al\u0131\u015fan gen\u00e7 anne say\u0131s\u0131n\u0131n ge\u00e7mi\u015f y\u0131llara oranla daha fazla olu\u015funun yeni nesil annelerde hamilelik d\u00f6nemi depresyon oranlar\u0131n\u0131n artmas\u0131nda etkili bir fakt\u00f6r olabilece\u011fi tahmininde bulunuluyor. \u0130\u015f hayat\u0131yla ev hayat\u0131n\u0131 ayn\u0131 anda idare etme zorlu\u011funun ki\u015fiye fazlas\u0131yla stres y\u00fckledi\u011fi ve bunun da hamileli\u011fe yans\u0131yabilece\u011fi olduk\u00e7a muhtemeldir. Ara\u015ft\u0131rmada; annelerin, hamilelik s\u00fcrecinde e\u015flerinin yanlar\u0131nda olup olmad\u0131\u011f\u0131na dair herhangi bir bilgi edinilmedi. Dolay\u0131s\u0131yla gen\u00e7 ku\u015faktaki bu y\u00fcksek depresyon seviyesinin e\u015flerin deste\u011findeki eksiklikle de ili\u015fkili olabilece\u011fine de\u011finiliyor. \u00d6te yandan, ara\u015ft\u0131rmada, her iki neslin kad\u0131nlar\u0131n\u0131n da hamile kald\u0131klar\u0131nda 19-24 ya\u015flar\u0131 aras\u0131nda oldu\u011fu g\u00f6r\u00fcl\u00fcyor. Ancak bug\u00fcn, ortalama annelik ya\u015f\u0131 1990\u2019lar\u0131n ba\u015flar\u0131nda oldu\u011fundan daha y\u00fcksektir. Dolay\u0131s\u0131yla,\u00a0g\u00fcn\u00fcm\u00fczde bu ya\u015f aral\u0131\u011f\u0131nda hamilelik d\u00f6neminde bulunan kad\u0131nlar\u0131n annelerinden; \u00f6rne\u011fin daha fazla bask\u0131 hissetmek gibi farkl\u0131 bir deneyime sahip olmalar\u0131 da m\u00fcmk\u00fcnd\u00fcr. Bunun yan\u0131 s\u0131ra, ara\u015ft\u0131rmada her iki nesil i\u00e7in de ayn\u0131 anketin kullan\u0131lmas\u0131, g\u00fcn\u00fcm\u00fcz kad\u0131nlar\u0131n\u0131n eski ku\u015fa\u011fa k\u0131yasla daha farkl\u0131 bir alg\u0131ya sahip olduklar\u0131n\u0131 g\u00f6z \u00f6n\u00fcne ald\u0131\u011f\u0131m\u0131zda sonu\u00e7lar\u0131n depresyon oran\u0131ndaki art\u0131\u015fa dair sonu\u00e7lar\u0131n daha fazla \u00e7al\u0131\u015fma ile desteklenmesi gerekti\u011fini s\u00f6yleyebiliriz. Ancak, depresyonun, gebelik d\u00f6neminde \u00f6zellikle yayg\u0131n, hatta en s\u0131k g\u00f6r\u00fclen komplikasyonlardan birisi oldu\u011funu da belirtmek gerekiyor. Dolay\u0131s\u0131yla, depresyonun \u00f6n\u00fcne ge\u00e7ilmesi a\u00e7\u0131s\u0131ndan hamile kad\u0131nlar i\u00e7in depresyon taramas\u0131 yap\u0131lmas\u0131 \u00f6zellikle tavsiye ediliyor. Bu s\u00fcreci psikolojik bir dan\u0131\u015fman e\u015fli\u011finde atlatmak ve e\u011fer ki depresyon belirtileri ciddi seviyelerde ise bir psikiyatrist takibinde antidepresan kullan\u0131m\u0131 da \u00f6nemli olabilir. Her ne kadar hamilelik d\u00f6neminde ila\u00e7 kullan\u0131m\u0131 \u00f6nerilmese de, tedavi edilmemi\u015f bir depresyonun hem hamilelik d\u00f6nemi hem de do\u011fum sonras\u0131 i\u00e7in g\u00f6z ard\u0131 edilemeyecek riskler ta\u015f\u0131d\u0131\u011f\u0131n\u0131 belirtmek gerekiyor. \u00d6yle ki y\u00fcksek stres seviyeleri, erken do\u011fum ve d\u00fc\u015f\u00fck risklerini de beraberinde getirebilir. Ara\u015ft\u0131rmac\u0131lar, hamile bir kad\u0131n\u0131n depresyona girdi\u011fi takdirde, hi\u00e7bir su\u00e7luluk duygusuna kap\u0131lmadan mutlaka bir profesyonele dan\u0131\u015fmas\u0131 gerekti\u011fini vurguluyor. \u201cUnutmay\u0131n ki, bu sizin hatan\u0131z sonucu geli\u015fen bir durum de\u011fildir ve asla iyi bir anne olamayaca\u011f\u0131n\u0131z anlam\u0131na gelmez.\u201d", "tags": ["Depresyon (\u00c7\u00f6kertici bozukluk)", "gebelik (hamilelik)", "stres"]},
{"source": "bilimfili.com", "url": "https://bilimfili.com/yaraticilik-nedir-yaraticiligi-gelistirmek-mumkun-mu/", "category": "psikoloji", "date": "8 Ocak 2018", "title": "Yarat\u0131c\u0131l\u0131k Nedir? Yarat\u0131c\u0131l\u0131\u011f\u0131 Geli\u015ftirmek M\u00fcmk\u00fcn m\u00fc?", "content": "Vincent van Gogh\u2019un The Sarry Night tablosu ile Einstein\u2019\u0131n uzay-zaman teorilerindeki herkesin hemfikir olabilece\u011fi ortak noktan\u0131n \u2018\u2019yarat\u0131c\u0131l\u0131k\u2019\u2019 oldu\u011funu s\u00f6yleyebiliriz. T\u00fcrk Dil Kurumu\u2019nun sa\u011flad\u0131\u011f\u0131 s\u00f6zl\u00fckte yaratma yetene\u011fi olarak tan\u0131mlansa da, yarat\u0131c\u0131l\u0131\u011f\u0131n alt metninde yatan \u015fey genellikle hayal g\u00fcc\u00fcd\u00fcr. Hayal g\u00fcc\u00fc, bizi bir t\u00fcr olarak ileri g\u00f6t\u00fcren \u015feydir. Hayal g\u00fcc\u00fc sayesinde d\u00fcnyalar\u0131m\u0131z\u0131 geni\u015fletip yeni fikirler, bulgular ve bulu\u015flar ortaya koyar\u0131z. Peki, insanlar\u0131n hayal g\u00fcc\u00fc kabiliyetlerindeki dramatik farkl\u0131l\u0131klar neden kaynaklan\u0131yor olabilir? \u0130nsanlar kendilerini daha yarat\u0131c\u0131 olacak \u015fekilde e\u011fitebilir mi? Asl\u0131nda bilim, \u00fc\u00e7 farkl\u0131 ancak ili\u015fkili ba\u015fl\u0131k alt\u0131nda olmak \u00fczere, yarat\u0131c\u0131l\u0131kla ilgili akl\u0131m\u0131za tak\u0131lan sorulara cevap verebiliyor. Yarat\u0131c\u0131 hayal g\u00fcc\u00fcn\u00fc tan\u0131mlarken, yarat\u0131c\u0131l\u0131\u011fa ayr\u0131 bir parantez a\u00e7mak gerekiyor. \u00c7\u00fcnk\u00fc bu hayal g\u00fcc\u00fcnde tarif edilen \u015fey, bir opera yazmak ya da \u00e7\u0131\u011f\u0131r a\u00e7an ke\u015fiflerine alt\u0131na imza atmam\u0131z\u0131 sa\u011flayan yetene\u011fimizdir. Dolay\u0131s\u0131yla, bu kabiliyetimizin evdeki sorunlara yarat\u0131c\u0131 \u00e7\u00f6z\u00fcmler getirme veya el i\u015fleri yapma gibi g\u00fcnl\u00fck yarat\u0131c\u0131l\u0131k faaliyetlerimizden farkl\u0131 oldu\u011funu s\u00f6yleyebiliriz. Yarat\u0131c\u0131 fikirlerin ortaya \u00e7\u0131kmas\u0131, a\u00e7\u0131k bir \u015fekilde zordur. Bu nedenle, yarat\u0131c\u0131l\u0131\u011f\u0131n \u00f6\u011fretilmesi ya da yarat\u0131c\u0131l\u0131k durumunun ortaya \u00e7\u0131kmas\u0131n\u0131n tetiklenmesi, \u00e7ok say\u0131da sanat\u00e7\u0131n\u0131n ve bilim insan\u0131n\u0131n hedefi olmu\u015ftur. Peki, yarat\u0131c\u0131l\u0131\u011f\u0131n \u00f6\u011fretilmesi veya tetiklenmesi m\u00fcmk\u00fcn olabilir mi? Yap\u0131lan \u00e7al\u0131\u015fmalar\u0131n \u00f6nermesine g\u00f6re, yarat\u0131c\u0131 hayal g\u00fcc\u00fcn\u00fcn \u00e7evre fakt\u00f6r\u00fc ile ya da basit bir \u015fekilde \u00e7ok \u00e7al\u0131\u015fma ile g\u00fc\u00e7lendirilmesi m\u00fcmk\u00fcn. \u00d6rne\u011fin, deneysel ara\u015ft\u0131rmalar, \u00e7ocuklar\u0131n yarat\u0131c\u0131 i\u00e7eri\u011fe odakland\u0131klar\u0131nda veya yarat\u0131c\u0131 ki\u015filikleri seyrettiklerinde daha yarat\u0131c\u0131 oldu\u011funu g\u00f6steriyor. Yarat\u0131c\u0131 hayal g\u00fcc\u00fcn\u00fcn de iki faz\u0131 vard\u0131r. \u201cIraksak d\u00fc\u015f\u00fcnme\u201d ve \u2018\u2019yak\u0131nsak d\u00fc\u015f\u00fcnme\u2019\u2019. \u2018\u2019Iraksak d\u00fc\u015f\u00fcnme\u2019\u2019, bir \u015fekilde ana sorun veya konuyla ba\u011flant\u0131l\u0131 olarak \u00e7ok \u00e7e\u015fitli fikirleri d\u00fc\u015f\u00fcnme yetene\u011fidir. H\u0131zl\u0131 ve otomatik olan sezgisel d\u00fc\u015f\u00fcnce ile desteklenmeye e\u011filimlidir. Ard\u0131ndan, ana sorun ya da konu i\u00e7indeki fikirleri faydal\u0131 olmalar\u0131 a\u00e7\u0131s\u0131ndan de\u011ferlendirmenize yard\u0131mc\u0131 olacak \u201cyak\u0131nsak d\u00fc\u015f\u00fcnme\u201d ye ihtiya\u00e7 duyars\u0131n\u0131z. Analitik d\u00fc\u015f\u00fcnceyle desteklenen bu s\u00fcre\u00e7, \u2018\u2019do\u011fru\u2019\u2019 oldu\u011funu d\u00fc\u015f\u00fcnd\u00fc\u011f\u00fcm\u00fcz se\u00e7ene\u011fi tercih etmemizi sa\u011flar. Yukar\u0131da bahsetti\u011fimiz temel \u00fczerinden yola \u00e7\u0131karsak, yeni fikirler ortaya koymada arkada\u015flar\u0131n\u0131zla \u00e7ok say\u0131da beyin f\u0131rt\u0131nas\u0131 yapmak ya da bu alanda a\u00e7\u0131lan kurslara kat\u0131lmak faydal\u0131 olabilir. Ancak bu, mutlaka iyi bir se\u00e7im yapaca\u011f\u0131n\u0131z anlam\u0131na gelmez. Ara\u015ft\u0131rmalar, ilk gereksinimin asl\u0131nda maruz kalma ve deneyim oldu\u011funu ileri s\u00fcr\u00fcyor. Maruz kalma ve deneyimi, bir alan ya da konu \u00fczerine edinilen bilgilerin fazlal\u0131\u011f\u0131 olarak yorumlamak m\u00fcmk\u00fcn. E\u011fer bir konunun i\u00e7eri\u011fini derinlemesine biliyorsan\u0131z, analitik d\u00fc\u015f\u00fcnmenizi destekleyecek verilerin fazlal\u0131\u011f\u0131ndan dolay\u0131 o konuda yarat\u0131c\u0131 fikirler ortaya koyma ihtimalinizi de art\u0131r\u0131yorsunuz. Yani, yarat\u0131c\u0131l\u0131k i\u00e7in ilham perisini beklemek pek de mant\u0131kl\u0131 bir se\u00e7im olmayacakt\u0131r. Bu ba\u015fl\u0131\u011f\u0131 Pablo Picasso\u2019nun bir s\u00f6z\u00fcyle bitirebiliriz; \u2018\u2019 \u00d6nce kurallar\u0131 tam bir profesyonel gibi \u00f6\u011frenin. Sonra onlar\u0131 bir sanat\u00e7\u0131 gibi k\u0131r\u0131n.\u2019\u2019 Bir\u00e7ok ki\u015fi i\u00e7in, bir fikir taraf\u0131ndan tamamen dikkatin toplanabilir olmas\u0131, ba\u015far\u0131l\u0131 ve yarat\u0131c\u0131 bir projeyi sonu\u00e7land\u0131rman\u0131n anahtar\u0131d\u0131r. Bunun i\u00e7in, bilim insanlar\u0131n\u0131n \u201cfantastik hayal\u201d olarak tan\u0131mlad\u0131\u011f\u0131 yetene\u011fe ihtiyac\u0131n\u0131z olabilir. Bu yetenek, hayal \u00fcr\u00fcn\u00fc kurgular\u0131 yaratmay\u0131 ya da ba\u015fka bir deyi\u015fle fantastik d\u00fcnyalar olu\u015fturmay\u0131 kaps\u0131yor. Bununla birlikte, fantastik hayal g\u00fcc\u00fcn\u00fcn dalg\u0131nl\u0131\u011f\u0131 art\u0131rabilece\u011fi ve g\u00fcndelik y\u00fck\u00fcml\u00fcl\u00fckleri ger\u00e7ekle\u015ftirmeyi zorla\u015ft\u0131rabilece\u011fi g\u00f6z \u00f6n\u00fcne al\u0131nd\u0131\u011f\u0131nda, ilk bak\u0131\u015fta sahip olmak istenilebilecek bir yetene\u011fe benzemiyor olabilir. Hatta, fantastik hayal g\u00fcc\u00fcn\u00fcn karanl\u0131k bir taraf\u0131 bile var. Fantastik hayal g\u00fcc\u00fc, travmatik olaylara tepki olarak ger\u00e7eklikten ka\u00e7ma yoluyla artma e\u011filimi g\u00f6steriyor. Tabii ki, fantastik hayal g\u00fcc\u00fcn\u00fcn faydalar\u0131 da var. \u00c7ocuklarda fantastik kat\u0131l\u0131m, artan yarat\u0131c\u0131 hayal g\u00fcc\u00fc, anlat\u0131 kabiliyeti ve bak\u0131\u015f a\u00e7\u0131s\u0131 alma ile ili\u015fkilidir. Yeti\u015fkinler i\u00e7in ise, yarat\u0131c\u0131 hayal g\u00fcc\u00fc haf\u0131zan\u0131n sa\u011flamla\u015fmas\u0131na, yarat\u0131c\u0131 problem \u00e7\u00f6zme ve planlamay\u0131 iyile\u015ftirmeye yard\u0131mc\u0131 olabilir. Bu yetene\u011fin g\u00fc\u00e7lendirilmesi de m\u00fcmk\u00fcn. Ara\u015ft\u0131rmalar, ebeveynleri taraf\u0131ndan rol yapma oyunlar\u0131n\u0131 oynamaya te\u015fvik edilen \u00e7ocuklar\u0131n, hayat\u0131n\u0131n ilerleyen d\u00f6nemlerinde bu hayal g\u00fcc\u00fcne olan e\u011filimlerinin daha y\u00fcksek seviyelerde oldu\u011funu g\u00f6steriyor. \u00a0Sadece \u00e7ocuklukta da de\u011fil, herhangi bir ya\u015f\u0131nda amat\u00f6r akt\u00f6rl\u00fc\u011fe ba\u015flayan bireylerin, daha y\u00fcksek seviyede fantastik hayal g\u00fcc\u00fcne sahip olabilece\u011fi biliniyor. Olaysal hayal g\u00fcc\u00fc, fantastik hayal g\u00fcc\u00fcne benzer fakat, a\u011f\u0131rl\u0131kl\u0131 olarak ger\u00e7ek (olaysal) bellek ayr\u0131nt\u0131lar\u0131 hayali (semantik) ayr\u0131nt\u0131lardan ziyade kullan\u0131r. Bu, bireylerin alternatif ge\u00e7mi\u015fleri daha iyi hayal etmesine, hatalar\u0131ndan ders \u00e7\u0131karmas\u0131na veya geleceklerini hayal etmesine ve onlara haz\u0131rlanmas\u0131na yard\u0131mc\u0131 olur. Bu alanda yap\u0131lan baz\u0131 \u00e7al\u0131\u015fmalar, g\u00f6rsel hayal yetene\u011fi daha fazla olan ki\u015filerin gelece\u011fini hayal ederken daha fazla duyusal ayr\u0131nt\u0131ya sahip oldu\u011funu g\u00f6steriyor. Her ne kadar ki\u015fisel geli\u015fim kitaplar\u0131nda, gelece\u011fi hayal etmenin ba\u015far\u0131y\u0131 yakalamada \u00f6nemli oldu\u011fu \u00f6ne s\u00fcr\u00fclse de, ilgili alanda yap\u0131lan \u00e7al\u0131\u015fmalar bunun pek de ge\u00e7erli olmad\u0131\u011f\u0131n\u0131 g\u00f6steriyor. Ara\u015ft\u0131rmalar\u0131n \u00f6nermesine g\u00f6re, gelecek i\u00e7in en iyi haz\u0131rl\u0131k, istenen gelecekteki etkinli\u011fin sonucunu de\u011fil o sonuca giden s\u00fcreci hayal etmekten ge\u00e7iyor. Personality and Social Psychology Bulletin\u2019de yay\u0131mlanan bir \u00e7al\u0131\u015fman\u0131n sonu\u00e7lar\u0131na g\u00f6re, e\u011fer \u00f6\u011frenciler iyi not ald\u0131\u011f\u0131n\u0131 de\u011fil de iyi not almak i\u00e7in \u00e7al\u0131\u015fma s\u00fcre\u00e7lerini hayal ederlerse, ba\u015far\u0131l\u0131 olma ihtimalleri art\u0131yor. Hangi t\u00fcrden olursa olsun, hepimiz farkl\u0131 d\u00fczeylerde hayal g\u00fcc\u00fcne sahibiz. Yap\u0131lan \u00e7al\u0131\u015fmalar da, hayal g\u00fcc\u00fcn\u00fcn verimli kullan\u0131m\u0131n\u0131n ba\u015far\u0131y\u0131 art\u0131rabilece\u011fini ve hayal g\u00fcc\u00fcn\u00fcn de ayr\u0131ca geli\u015ftirilebilece\u011fini g\u00f6steriyor. Einstein\u2019\u0131n bir s\u00f6z\u00fcyle yaz\u0131y\u0131 noktalayal\u0131m; \u201dZeki olman\u0131n ger\u00e7ek i\u015fareti bilgi de\u011fil, hayal g\u00fcc\u00fcd\u00fcr.\u201d", "tags": ["hayalg\u00fcc\u00fc", "yarat\u0131c\u0131l\u0131k"]},
{"source": "bilimfili.com", "url": "https://bilimfili.com/egitim-edinimleri-ile-iliskili-yeni-genetik-varyasyon/", "category": "psikoloji", "date": "29 Kas\u0131m 2017", "title": "E\u011fitim Edinimleri ile Ba\u011f\u0131nt\u0131l\u0131 Olan Yeni Genetik Varyasyon", "content": "The Feinstein Institute for Medical Research ara\u015ft\u0131rmac\u0131lar\u0131 d\u00fczinelerce yeni genetik varyasyonun bir insan\u0131n genel bili\u015fsel yetileri ve \u00f6\u011frenme kapasiteleri ile ili\u015fkili oldu\u011funu ortaya koydu. Cell Reports\u2018ta yay\u0131mlanan ara\u015ft\u0131rman\u0131n, kognitif (bili\u015fsel) sorunlar\u0131 ve haf\u0131za problemlerini \u00e7\u00f6zmek \u00fczere daha iyi ve hedefe y\u00f6nelik \u00e7\u00f6z\u00fcmler geli\u015ftirmeye \u00e7al\u0131\u015fan bilim insanlar\u0131 ve ara\u015ft\u0131rmac\u0131lara yard\u0131mc\u0131 olabilecek potansiyele sahip oldu\u011fu d\u00fc\u015f\u00fcn\u00fcl\u00fcyor. Feinstein Institute ve Hofstra/Northwell\u2019deki Donald and Barbara Zucker School of Medicine\u2019de profes\u00f6r olan ara\u015ft\u0131rman\u0131n ba\u015f yazar\u0131 Todd Lencz\u2019e g\u00f6re, mevcut ara\u015ft\u0131rma ile ilk kez genetik bilgi kullan\u0131larak, beyindeki bili\u015fsel rahats\u0131zl\u0131k ve hastal\u0131klar\u0131 iyile\u015ftirme ihtimali olabilecek bir tak\u0131m spesifik ila\u00e7 ve kimyasalara i\u015faret edilmi\u015f oldu. Bu hastal\u0131klar\u0131n i\u00e7inde ise, \u015fizofreni, ALzheimer, dikkat eksikli\u011fi hiperaktivite bozuklu\u011fu gibi kognitif temel veya sonu\u00e7lu hastal\u0131klar bulunuyor. T\u00fcr\u00fcn\u00fcn en geni\u015f say\u0131da hakem onay\u0131ndan ge\u00e7mi\u015f makalesi olan ara\u015ft\u0131rmada, Dr. Lencz \u00f6nderli\u011finde 65 ki\u015fiden olu\u015fan uluslararas\u0131 bir ara\u015ft\u0131rma ekibi g\u00f6rev ald\u0131. 100.000\u2019den fazla insan genomunu ara\u015ft\u0131ran bilimciler, yine bu ki\u015filerin n\u00f6ropsikolojik testlere tabi tutulmu\u015f beyin fonksiyon ve kapasitelerini genomik bilgi ile kar\u015f\u0131la\u015ft\u0131rma yolunu izledi. Bu deney ve kar\u015f\u0131la\u015ft\u0131rmalardan elde edilen veriler ise ortalama veya tahmini bir bili\u015fsel yetenek seviyesi belirlenebilmesi i\u00e7in ileri e\u011fitimlerini tamamlam\u0131\u015f 300.000 ki\u015fiye ait genom veriler ile kombine edilerek beynin bilgiyi nas\u0131l ald\u0131\u011f\u0131, hangi genetik kombinasyonlar\u0131n bunu kolayla\u015ft\u0131rd\u0131\u011f\u0131 veya zorla\u015ft\u0131rd\u0131\u011f\u0131, hatta hangi potansiyel veya muhtemel molek\u00fcler yolaklar \u00fczerinden bunun ger\u00e7ekle\u015fmekte oldu\u011fu anla\u015f\u0131lmaya \u00e7al\u0131\u015f\u0131ld\u0131. Bili\u015fsel yeteneklerin genetik ve beyindeki profillerini \u00e7\u0131karmaya \u00e7al\u0131\u015f\u0131rken, ara\u015ft\u0131rmac\u0131lar ayn\u0131 zamanda uzun ya\u015fam ile kognitif yetiler aras\u0131nda da bir genetik \u00f6rt\u00fc\u015fme veya ba\u015fka bir deyi\u015fle \u00e7ak\u0131\u015fma ke\u015ffetti. Bunun anlam\u0131 ise, benzer genetik varyasyonlar\u0131n iki parametre i\u00e7inde benzer etkilerinin olabilece\u011fidir. Yine oto-imm\u00fcn hastal\u0131klar ile bili\u015fsel yetenekler aras\u0131nda bir genetik \u00e7ak\u0131\u015fma oldu\u011fu mevcut ara\u015ft\u0131rma dahilinde ke\u015ffedildi. Ara\u015ft\u0131rma, Dr. Lencz ve arkada\u015flar\u0131 benzer ancak \u00e7ok daha k\u00fc\u00e7\u00fck kapsaml\u0131 bir ara\u015ft\u0131rmay\u0131; ki o ara\u015ft\u0131rmada da kognitif yetenekler ile belli bir tak\u0131m genler ili\u015fkilendirilmi\u015fti; yay\u0131mlad\u0131ktan yakla\u015f\u0131k bir y\u0131l sonra yay\u0131mland\u0131. Do\u011fas\u0131na g\u00f6re, olduk\u00e7a h\u0131zl\u0131 bir geli\u015fme olarak de\u011ferlendirilen bulgular\u0131n tutarl\u0131l\u0131\u011f\u0131 olduk\u00e7a y\u00fcksek g\u00f6r\u00fcnmekle birlikte, \u00e7\u0131kar\u0131lan istatistiksel analizler, bir tak\u0131m genetik varyasyonlar\u0131n kognitif yetiler ile neredeyse her sistemi ili\u015fkilendirebilece\u011fine i\u015faret ediyor. Makale Referans: Max Lam et al. Large-Scale Cognitive GWAS Meta-Analysis Reveals Tissue-Specific Neural Expression and Potential Nootropic Drug Targets. Cell Reports, 2017 DOI: 10.1016/j.celrep.2017.11.028", "tags": ["bili\u015fsel yeti", "epigenetik", "genler", "genomik", "\u00f6\u011frenme"]},
{"source": "bilimfili.com", "url": "https://bilimfili.com/neden-bazi-insanlar-seksten-kacinir/", "category": "psikoloji", "date": "24 Temmuz 2017", "title": "Neden Baz\u0131 \u0130nsanlar Cinsellikten Ka\u00e7\u0131n\u0131r?", "content": "En temel fizyolojik ihtiya\u00e7lar\u0131m\u0131zdan birisi: Seks. Seksin, sa\u011fl\u0131k ve mutlulu\u011fa dair pek \u00e7ok a\u00e7\u0131dan g\u00fc\u00e7l\u00fc bir etkilerde bulundu\u011fu biliniyor. Fakat, milyonlarca insan, yeti\u015fkinlik d\u00f6nemlerinin en az\u0131ndan bir k\u0131sm\u0131n\u0131\u00a0cinsel ili\u015fkide bulunmaks\u0131z\u0131n ge\u00e7iriyor. Bu cinsel ka\u00e7\u0131nma hali, hem cinsel ili\u015fkiden ka\u00e7\u0131nan hem de reddedilen partner i\u00e7in duygusal anlamda gerilimlere, utan\u00e7 ve d\u00fc\u015f\u00fck benlik sayg\u0131s\u0131na neden olabilir. Her ne kadar toplumumuz, b\u00fct\u00fcn dikkatini \u201cseks\u201d \u00fczerine yo\u011funla\u015ft\u0131rm\u0131\u015f olsa da, bu noktadaki neticeleri hakk\u0131nda pek bilgi sahibi de\u011filiz. Michigan University\u2019den seks ve cinsel etkile\u015fimin insan davran\u0131\u015f\u0131n\u0131 nas\u0131l etkiledi\u011fi \u00fczerine \u00e7al\u0131\u015fmalar y\u00fcr\u00fcten ara\u015ft\u0131rmac\u0131lar, cinsel birle\u015fmeden ka\u00e7\u0131nma halinin, ki\u015finin genel sa\u011fl\u0131k ve mutlulu\u011fu \u00fczerinde \u00e7e\u015fitli a\u00e7\u0131lardan etki sahibi oldu\u011fu sonucuna ula\u015ft\u0131lar. Ara\u015ft\u0131rmada ayr\u0131ca, insanlar\u0131n, pek \u00e7ok farkl\u0131 gerek\u00e7e ile cinsel birliktelikten ka\u00e7\u0131nd\u0131\u011f\u0131 bulgusuna ula\u015f\u0131ld\u0131. Bu gerek\u00e7elerden baz\u0131lar\u0131n\u0131 kolayl\u0131kla ele almak m\u00fcmk\u00fcnd\u00fcr. Daha fazla seks yapan insanlar, \u00f6z g\u00fcvenlerinin, ya\u015fam doyum d\u00fczeylerinin ve ya\u015fam kalitelerinin daha y\u00fcksek oldu\u011funu belirtiyor. Buna kar\u015f\u0131n, cinsel birliktelikteki d\u00fc\u015f\u00fck frekans ve seksten ka\u00e7\u0131nma hali ise, psikolojik a\u00e7\u0131dan stres, endi\u015fe, depresyon ve ili\u015fkide problemler ile ili\u015fkilendiriliyor. Alfred Kinsey taraf\u0131ndan yap\u0131lan bir \u00e7al\u0131\u015fmada, yeti\u015fkinlerin yakla\u015f\u0131k %19\u2019unun seks yapmad\u0131\u011f\u0131 bulgusuna ula\u015f\u0131ld\u0131. Bu oran, cinsiyete ve medeni hal durumuna g\u00f6re de\u011fi\u015fiyor. Alanda yap\u0131lan di\u011fer ara\u015ft\u0131rmalar, kad\u0131nlar\u0131n, erkeklere k\u0131yasla seksten daha fazla ka\u00e7\u0131nd\u0131klar\u0131n\u0131 ortaya koyuyor. Ara\u015ft\u0131rmalara g\u00f6re, kad\u0131nlar\u0131n neredeyse %40\u2019\u0131 hayatlar\u0131n\u0131n bir k\u0131sm\u0131nda seksten ka\u00e7\u0131n\u0131yor. Birle\u015fme s\u0131ras\u0131ndaki ac\u0131, d\u00fc\u015f\u00fck libido durumlar\u0131 b\u00fcy\u00fck problemler olu\u015fturuyor. Bununla birlikte cinsiyete ba\u011fl\u0131 farkl\u0131l\u0131klar gen\u00e7 ya\u015flarda ba\u015fl\u0131yor. Gen\u00e7 erkeklere k\u0131yasla gen\u00e7 kad\u0131nlar, seksten daha fazla \u00e7ekiniyor. Burada, kad\u0131n\u0131n geleneksel toplumlardaki konumunun da bu ka\u00e7\u0131nman\u0131n bir nedeni olabilece\u011fini s\u00f6ylemek m\u00fcmk\u00fcn. Baz\u0131 kad\u0131nlar\u0131n, \u00e7ocukluk d\u00f6neminde ya\u015fanm\u0131\u015f cinsel istismardan kaynakl\u0131 da seksten ka\u00e7\u0131nmalar\u0131 muhtemel. Bunun yan\u0131 s\u0131ra, hamile kad\u0131nlar\u0131n d\u00fc\u015f\u00fck yapma ya da fetusa bir zarar gelece\u011fi korkusu da olas\u0131 etkenlerden olabilir. \u0130lgisizlik, yorgunluk ve menstr\u00fcel d\u00f6ng\u00fc de, kad\u0131nlar i\u00e7in seksin reddedilmesinin sebeplerinden olabilir. Erkeklerde ise seksten ka\u00e7\u0131nmaya neden olan en yayg\u0131n gerek\u00e7eler; ereksiyon bozuklu\u011fu, kronik medikal durumlar ve f\u0131rsat bulunamamas\u0131d\u0131r. Alanda yap\u0131lan neredeyse t\u00fcm ara\u015ft\u0131rmalar, hem kad\u0131nlar i\u00e7in hem de erkekler i\u00e7in seksten ka\u00e7\u0131nman\u0131n ana nedeninin medikal problemler oldu\u011funu g\u00f6steriyor. \u00d6rne\u011fin, kalp hastalar\u0131, herhangi bir kalp krizi riskinden kaynakl\u0131 genellikle seksten ka\u00e7\u0131n\u0131yor. Baz\u0131 ara\u015ft\u0131rmalar, ayn\u0131 durumun fel\u00e7 gibi beyin damar hastal\u0131\u011f\u0131na sahip bireyler i\u00e7in de ge\u00e7erli oldu\u011funu g\u00f6steriyor. \u00d6te yandan, kronik a\u011fr\u0131; seks\u00fcel hareketin hazz\u0131n\u0131 azaltmas\u0131 ve pozisyonlarda do\u011frudan bir k\u0131s\u0131tlamaya neden olmas\u0131ndan kaynakl\u0131 bir ba\u015fka ka\u00e7\u0131nma nedeni olabiliyor. Bunun yan\u0131 s\u0131ra kronik a\u011fr\u0131lar; depresyon ve stres gibi durumlara neden olarak ki\u015finin cinsel ili\u015fkiyi reddetmesinin de muhtemel sebeplerinden olabiliyor. Diyabet ve obezite gibi metabolik vakalar da cinsel aktiviteyi azalt\u0131yor. Ara\u015ft\u0131rmalara g\u00f6re, diyabet, erkeklerde cinsel \u00e7\u00f6k\u00fc\u015f\u00fc 15 y\u0131l kadar h\u0131zland\u0131r\u0131yor. B\u00fcy\u00fck v\u00fccut k\u00fctlesi ve k\u00f6t\u00fc v\u00fccut g\u00f6r\u00fcn\u00fcm\u00fc de seks i\u00e7in ana \u00e7ekirdeklerden birisi olan cinsel yak\u0131nl\u0131\u011f\u0131 azalt\u0131yor.\u00a0Ki\u015filik problemleri, madde ba\u011f\u0131ml\u0131l\u0131\u011f\u0131 ve k\u00f6t\u00fc uyku kalitesi de cinsel ilgi ve yetilerde \u00f6nemli roller oynuyor. Anti-depresanlar ve anti-anksiyete ila\u00e7lar\u0131 gibi pek \u00e7ok ila\u00e7, libidoyu ve cinsel aktiviteyi azalt\u0131yor ve nihayetinde de seksten ka\u00e7\u0131nma riskini artt\u0131r\u0131yor. \u00d6te yandan hormonal d\u00fczeydeki bozukluklar, \u00a0\u00f6rne\u011fin; erkeklerde d\u00fc\u015f\u00fck testosteron seviyeleri ve hem erkeklerde hem de kad\u0131nlarda d\u00fc\u015f\u00fck dopamin ve serotonin seviyeleri de ka\u00e7\u0131nma hallerinin nedenlerinden olabilir. Yaln\u0131zl\u0131k, her iki cinsiyet i\u00e7in de, di\u011fer insanlarla ge\u00e7irilen zaman miktar\u0131n\u0131 ve dolay\u0131s\u0131yla da etkile\u015fim ve samimiyet i\u00e7in olas\u0131 f\u0131rsatlar\u0131 azaltan bir etkiye sahiptir. Yaln\u0131z bireyler, ger\u00e7ek bir cinsel deneyim yerine bazen pornografiye ba\u015fvuruyor. Bu durum, zamanla cinsel performans\u0131 olumsuz etkilemesiyle de \u00f6nemli bir etken haline gelebilir. \u0130leri ya\u015ftaki pek \u00e7ok yeti\u015fkin, utanma ve su\u00e7luluk hissinden ya da basit\u00e7e \u201c\u00e7ok ya\u015fl\u0131\u201d olduklar\u0131n\u0131 d\u00fc\u015f\u00fcnmelerinden kaynakl\u0131 cinsel birliktelikten ka\u00e7\u0131n\u0131yor. Ancak yine de, ya\u015fl\u0131 yeti\u015fkinlerin cinsel birliktelik konusunda ilgisiz olduklar\u0131n\u0131 s\u00f6ylemek yanl\u0131\u015f olur. Az say\u0131da insan doktorlar\u0131yla, cinsel problemleri hakk\u0131nda konu\u015fuyor. Ara\u015ft\u0131rmalara g\u00f6re, doktor ziyaretlerin en az yar\u0131s\u0131, cinsel sorunlar\u0131 belirtmekten \u00e7ekiniyor.\u00a0\u00c7ekinme, zaman yetersizli\u011fi, k\u00fclt\u00fcrel ve dini etkenler; baz\u0131 doktorlar\u0131, hastalar\u0131n\u0131n cinsel ya\u015famlar\u0131na dair soru sormaktan al\u0131koyuyor olabilir.Baz\u0131 doktorlar, cinsel sorunlar\u0131n ele al\u0131nmas\u0131n\u0131n hastaya \u00e7ok fazla yak\u0131nl\u0131k yaratt\u0131\u011f\u0131n\u0131 d\u00fc\u015f\u00fcn\u00fcrken, baz\u0131lar\u0131 da cinsellik hakk\u0131nda konu\u015fman\u0131n \u00e7ok fazla zaman ald\u0131\u011f\u0131n\u0131 s\u00f6yl\u00fcyor. Yine de baz\u0131 doktorlar, hastalar\u0131na cinsel ya\u015fama dair sorular sormaktan \u00e7ekinmiyor ve Harvard University\u2019den ara\u015ft\u0131rmac\u0131lar taraf\u0131ndan y\u00fcr\u00fct\u00fclen bir ara\u015ft\u0131rma; e\u011fer doktorun b\u00f6yle bir giri\u015fimi olursa hastalar\u0131n da cevaplamaktan \u00e7ekinmediklerini ortaya koyuyor. \u00dclkemizde bu alanda yap\u0131lm\u0131\u015f herhangi bir bilimsel ara\u015ft\u0131rmaya rastlayamad\u0131k, ancak; \u201cSak\u0131n sorma! Sak\u0131n anlatma!\u201d k\u00fclt\u00fcr\u00fcn\u00fcn yerini \u201cSor, anlat ve \u00f6\u011fren\u201d k\u00fclt\u00fcr\u00fcn\u00fcn almas\u0131 gerekti\u011fini s\u00f6ylemeliyiz. Kaynaklar ve \u0130leri Okuma:\n\u2013Intercourse avoidance among women with coronary artery disease. The journal of sexual medicine. March, 2014. https://www.ncbi.nlm.nih.gov/pubmed/24589191\n\u2013Examining associations between sexual behaviours and quality of life in older adults. Age and ageing. July, 2015. https://academic.oup.com/ageing/article/44/5/823/52185/Examining-associations-between-sexual-behaviours\n\u2013Sexual Activity and Function in Middle-Aged and Older Women. Obstetrics and gynecology. April, 2016. https://www.ncbi.nlm.nih.gov/pmc/articles/PMC1557393/\n\u2013Older Adults\u2019 Experiences of Sexual Difficulties: Qualitative Findings From the English Longitudinal Study on Ageing (ELSA). The Journal of Sex Research. January, 2017. http://www.tandfonline.com/doi/full/10.1080/00224499.2016.1269308\n\u2013Inhibited Sexual Desire and Sexual Avoidance. Canadian Family Physician. April, 1985. https://www.ncbi.nlm.nih.gov/pmc/articles/PMC2327527/\n\u2013Emotional and Sexual Correlates of Child Sexual Abuse as a Function of Self-Definition Status. Child maltreatment. June, 2016. http://journals.sagepub.com/doi/abs/10.1177/1077559516656069?journalCode=cmxa\n\u2013Dopamine and serotonin: influences on male sexual behavior. Physiology & behavior\n. November, 2004. http://www.sciencedirect.com/science/article/pii/S0031938404003579\n\u2013Who\u2019s avoiding sex, and why. TheConversation. https://theconversation.com/whos-avoiding-sex-and-why-80788 (accessed July 23, 2017)\n\u2013Dopamin Nedir ve Ba\u011f\u0131ml\u0131l\u0131klar\u0131m\u0131z\u0131n Sorumlusu Dopamin mi? Bilimfili.com\u00a0https://bilimfili.com/dopamin-nedir-ve-bagimliliklarimizin-sorumlusu-dopamin-mi/\n\u2013Daha \u00c7ok Seks Daha \u00c7ok Mutluluk Getirir mi? Bilimfili.com https://bilimfili.com/daha-cok-seks-daha-cok-mutluluk-getirir-mi/\n\u2013Pornoya Dair Bir Ger\u00e7ek: Mast\u00fcrbasyon, Seks Ya\u015fant\u0131s\u0131na Zarar Verir mi? Bilimfili.com https://bilimfili.com/pornoya-dair-bir-gercek-masturbasyon-seks-yasantisina-zarar-verir-mi/", "tags": ["cinsellik", "insan davran\u0131\u015flar\u0131 (davran\u0131\u015f bilimleri)"]},
{"source": "bilimfili.com", "url": "https://bilimfili.com/bir-urune-emek-vermek-o-urune-olan-deger-algimizi-degistirir-mi/", "category": "psikoloji", "date": "16 Haziran 2017", "title": "Bir \u00dcr\u00fcne Emek Vermek, O \u00dcr\u00fcne Olan De\u011fer Alg\u0131m\u0131z\u0131 De\u011fi\u015ftirir mi?", "content": "G\u00fcnl\u00fck hayat\u0131m\u0131zda asl\u0131nda fark\u0131nda olmadan emek verdi\u011fimiz bir e\u015fyaya y\u00f6nelik daha duyarl\u0131 ve koruma g\u00fcd\u00fcl\u00fc olabiliyoruz. \u015e\u00f6yle hayal edin; kendi ellerinizle \u015fekil verdi\u011finiz, boyanmas\u0131nda, dizayn\u0131nda ve her t\u00fcrl\u00fc yap\u0131m a\u015famas\u0131nda eme\u011finiz olan bir vazonun k\u0131r\u0131lmas\u0131 m\u0131 sizi daha \u00e7ok \u00fczer yoksa ma\u011fazada g\u00f6r\u00fcp be\u011fendi\u011finiz ve ona bi\u00e7ilen de\u011feri \u00f6dedi\u011finiz bir vazonun k\u0131r\u0131lmas\u0131 m\u0131? \u00c7o\u011fumuz kendi eme\u011fimizin oldu\u011fu vazonun k\u0131r\u0131lmas\u0131na muhtemelen \u00e7ok daha fazla \u00fcz\u00fcl\u00fcr\u00fcz ya da kendiniz yapt\u0131\u011f\u0131n\u0131z bir kekten ald\u0131\u011f\u0131n\u0131z haz ile haz\u0131r al\u0131nm\u0131\u015f paketli bir kekten ald\u0131\u011f\u0131n\u0131z haz da muhtemeldir ki; ayn\u0131 olmayacakt\u0131r. Dan Ariely ve beraberindeki ara\u015ft\u0131rma ekibi insanlar\u0131n \u00fcr\u00fcnleri de\u011ferlendirirken, o \u00fcr\u00fcne verdikleri eme\u011fin de\u011ferlendirmeye olan etkisini ara\u015ft\u0131rmak i\u00e7in birtak\u0131m deneyler y\u00fcr\u00fctt\u00fc. Literat\u00fcrde \u201cIKEA Etkisi\u201d olarak bilinen bu durum, emek verilen \u00fcr\u00fcnlerin de\u011ferinin di\u011ferlerine k\u0131yasla daha fazla g\u00f6r\u00fclmesi olarak tan\u0131mlan\u0131yor. Yani, e\u011fer ki insanlar bir \u015fey i\u00e7in emek veriyorsa; emek verdikleri \u015feyi normalden daha de\u011ferli buluyorlar. Ara\u015ft\u0131rma ekibi, \u201cIKEA etkisine\u201d dair yeni bir ko\u015ful \u00f6ne s\u00fcr\u00fcyor ve insanlar\u0131n emek verdikleri \u00fcr\u00fcn e\u011fer ba\u015far\u0131yla sonu\u00e7land\u0131ysa, o \u00fcr\u00fcn\u00fc de\u011ferlendirirken daha fazla de\u011fer verdiklerini iddia ediyor. Tersi bi\u00e7imde, e\u011fer emek verilen \u00fcr\u00fcn ba\u015far\u0131s\u0131zl\u0131kla sonu\u00e7lanm\u0131\u015fsa \u201cIKEA etkisi\u201d ortadan kalk\u0131yor ve ki\u015filer bu \u00fcr\u00fcnlere di\u011fer \u00fcr\u00fcnlere k\u0131yasla daha fazla \u00f6nem addetmiyorlar. Birden fazla deneyin y\u00fcr\u00fct\u00fcld\u00fc\u011f\u00fc ara\u015ft\u0131rma kapsam\u0131nda ilk olarak, ekip; iki gruba ay\u0131rd\u0131\u011f\u0131 kat\u0131l\u0131mc\u0131lardan, birinci gruba; \u201cKassett\u201d adl\u0131 IKEA kutular\u0131n\u0131, i\u00e7lerinde kurulum y\u00f6nergeleriyle birlikte sunuyor ve kat\u0131l\u0131mc\u0131lardan bu kutular\u0131 montajlamalar\u0131n\u0131 istiyor. \u0130kinci grupta yer alan kat\u0131l\u0131mc\u0131lara ise, montajlanm\u0131\u015f haldeki kutular\u0131 yaln\u0131zca incelemeleri i\u00e7in sunuluyor. \u0130lk a\u015famadan sonra her iki gruptan da ayn\u0131 \u00f6zelliklerde olan \u201cKassett\u201d kutular\u0131na bir fiyat bi\u00e7meleri isteniyor. Yap\u0131lan analizler sonucunda, kutuyu kendisi kuran kat\u0131l\u0131mc\u0131lar\u0131n, kutular\u0131n haz\u0131r \u00a0bir \u015fekilde verildi\u011fi kat\u0131l\u0131mc\u0131lara k\u0131yasla kutulara daha y\u00fcksek fiyatlar bi\u00e7tikleri g\u00f6r\u00fcld\u00fc. \u00dcr\u00fcn sonucuna dair ba\u015far\u0131y\u0131 test eden ikinci deneyde ise, birinci gruptaki kat\u0131l\u0131mc\u0131lardan kurulum y\u00f6nergeleriyle birlikte kutuyu kurmalar\u0131 isteniyor. \u0130kinci gruba ise kutuyu kurmak i\u00e7in kurulum y\u00f6nergeleri veriliyor, kutuyu kurma a\u015famas\u0131na ge\u00e7melerine de izin veriliyor ancak bu grubun kutuyu tamamen kurmalar\u0131na izin verilmeden deney sonland\u0131r\u0131l\u0131yor. Bu gruptaki kat\u0131l\u0131mc\u0131lar kutuyu tamamlamak i\u00e7in t\u00fcm ekipmana ve bilgiye sahip ancak bitirmeye k\u00fc\u00e7\u00fck bir a\u015fama kala kutuyu kurmay\u0131 b\u0131rak\u0131yorlar. Her iki grubun da tutumlar\u0131n\u0131 \u00f6l\u00e7en ara\u015ft\u0131rma ekibi, beklendi\u011fi gibi; kutu kurulumunu tamamlayan gruptaki kat\u0131l\u0131mc\u0131lar\u0131n, tamamlayamayan kat\u0131l\u0131mc\u0131lara k\u0131yasla hem kutular\u0131n\u0131 daha de\u011ferli bulduklar\u0131n\u0131 hem de kutular\u0131na daha y\u00fcksek fiyat \u00e7ektiklerini g\u00f6zlemledi. Ara\u015ft\u0131rma sonu\u00e7lar\u0131, emek verilen \u00fcr\u00fcnlerin s\u0131rf emek verildi\u011fi i\u00e7in de\u011ferli g\u00f6r\u00fcld\u00fc\u011f\u00fcn\u00fc ileri s\u00fcr\u00fcyor. Ara\u015ft\u0131rmac\u0131lara g\u00f6re bu etki \u00fcr\u00fcn\u00fcn \u00fcretim a\u015famas\u0131nda \u00fcr\u00fcne y\u00fcklenen anlam olabilir. Ekip, \u00fcr\u00fcne anlam y\u00fcklemenin sebebinin de \u00fcr\u00fcn\u00fcn \u00fcretim a\u015famas\u0131nda harcanan emek oldu\u011funu, bu eme\u011fin de sevgi uyand\u0131rmas\u0131 ve beyindeki \u00f6d\u00fcl sistemini devreye sokmas\u0131n\u0131n muhtemel olabilece\u011fini ileri s\u00fcr\u00fcyor. \u00d6te yandan, \u00fcr\u00fcn\u00fcn \u00fcretim a\u015famas\u0131nda \u00a0haf\u0131zalar edinmemiz, kolayl\u0131k ve zorlu\u011funa dair \u00e7e\u015fitli duygular edinmemiz o \u00fcr\u00fcn\u00fc daha farkl\u0131 alg\u0131lamam\u0131za ve de\u011ferlendirmemize yol a\u00e7\u0131yor olabilir. Bir \u00fcr\u00fcn\u00fcn yap\u0131m\u0131na \u015fahit olman\u0131n ve/veya o s\u00fcre\u00e7te bizzat g\u00f6rev alman\u0131n; \u00fcretim s\u00fcrecine ili\u015fkin zorlu\u011fun fark\u0131na varmam\u0131z\u0131 sa\u011flad\u0131\u011f\u0131n\u0131, dolay\u0131s\u0131yla da daha k\u0131ymetli bir \u015fey olarak g\u00f6rmemizi sa\u011fl\u0131yor olabilece\u011fini s\u00f6yleyebiliriz. Kaynak:\n\u2013Norton, M. I., Mochon, D., & Ariely, D. (2011). The\u2019IKEA effect\u2019: When labor leads to love.", "tags": ["alg\u0131lar", "d\u00fc\u015f\u00fcnceler"]},
{"source": "bilimfili.com", "url": "https://bilimfili.com/karsimizdaki-kisinin-sosyal-statusu-ses-tonumuzu-etkiliyor/", "category": "psikoloji", "date": "28 Temmuz 2017", "title": "Kar\u015f\u0131m\u0131zdaki Ki\u015finin Sosyal Stat\u00fcs\u00fc Ses Tonumuzu Etkiliyor", "content": "Stirling \u00dcniversitesi\u2019nden ara\u015ft\u0131rmac\u0131lar\u0131n y\u00fcr\u00fctt\u00fc\u011f\u00fc bir \u00e7al\u0131\u015fmaya g\u00f6re, insanlar\u0131n kiminle konu\u015ftu\u011funa ve kendilerini o konu\u015fmada ne kadar bask\u0131n hissetti\u011fine ba\u011fl\u0131 olarak, ses tonlar\u0131n\u0131 de\u011fi\u015ftirme e\u011filiminde oldu\u011fu ortaya \u00e7\u0131kt\u0131. PLOS ONE\u2019da yay\u0131mlanan\u00a0ara\u015ft\u0131rmada, kat\u0131l\u0131mc\u0131lar\u0131n temsili bir i\u015f g\u00f6r\u00fc\u015fmesine al\u0131nd\u0131\u011f\u0131 belirtilirken, bu g\u00f6r\u00fc\u015fme s\u0131ras\u0131nda kat\u0131l\u0131mc\u0131lar\u0131n, farkl\u0131 sosyal stat\u00fcdeki ki\u015filere g\u00f6re ses tonlar\u0131n\u0131 de\u011fi\u015ftirdikleri g\u00f6zlemlendi. \u0130nsanlar y\u00fcksek stat\u00fcdeki biriyle konu\u015furken kendilerini daha tiz bir ses tonuyla ifade ediyor. Ara\u015ft\u0131rmac\u0131lar, kal\u0131n, erkeksi ve bask\u0131n bir ses tonu kar\u015f\u0131s\u0131nda insanlar\u0131n seslerini daha da inceltme -tizle\u015ftirme- yoluna gittiklerini, bunun muhtemel sebebinin de; kar\u015f\u0131s\u0131ndaki ki\u015fiye, itaatk\u00e2r biri oldu\u011funun ve kendisi i\u00e7in bir tehdit olu\u015fturmad\u0131\u011f\u0131n\u0131n sinyalini vermek istemesi oldu\u011funu belirtiyorlar. Prestijli ve bask\u0131n bir karakter oldu\u011funu d\u00fc\u015f\u00fcnd\u00fc\u011f\u00fcm\u00fcz insanlar kar\u015f\u0131s\u0131nda hem kad\u0131nlar\u0131n hem de erkeklerin seslerini inceltme ihtiyac\u0131 duydu\u011funu belirten ara\u015ft\u0131rmac\u0131lara g\u00f6re, bilin\u00e7li ya da bilin\u00e7siz bir \u015fekilde sesimizde yapt\u0131\u011f\u0131m\u0131z bu de\u011fi\u015fiklikler, sosyal stat\u00fcyle olan etkile\u015fimimizde \u00f6nemli bir rol oynuyor. \u00d6te yandan, kendilerini dominant olarak g\u00f6ren kat\u0131l\u0131mc\u0131lar\u0131n ise; ses tonlar\u0131n\u0131 de\u011fi\u015ftirmesinin daha az muhtemel oldu\u011fu ve y\u00fcksek stat\u00fcden biriyle konu\u015furken ses tonlar\u0131n\u0131 d\u00fc\u015f\u00fcrerek konu\u015ftuklar\u0131 g\u00f6zlemlendi. Ancak, kendilerini prestij olarak y\u00fcksek g\u00f6ren bireyler ise insanlar\u0131n kendi d\u00fc\u015f\u00fcncelerine de\u011fer verdi\u011fine inanarak, kar\u015f\u0131lar\u0131ndaki ki\u015fi ne kadar bask\u0131n konu\u015fursa konu\u015fsun ya da kiminle konu\u015furlarsa konu\u015fsunlar ses tonlar\u0131nda herhangi bir de\u011fi\u015fikli\u011fe gitmiyorlar. Bunun yan\u0131 s\u0131ra, kat\u0131l\u0131mc\u0131lar\u0131n, daha karma\u015f\u0131k, ki\u015filer aras\u0131 sorular\u0131 yan\u0131tlarken \u00f6rne\u011fin, \u00e7at\u0131\u015fma durumunu bir i\u015fverene a\u00e7\u0131klarken, ses tonunu olduk\u00e7a azaltt\u0131klar\u0131 g\u00f6zlemlendi. \u0130nsanlar\u0131n sosyal konumunun alg\u0131s\u0131 ve sinyallerinin ba\u015fkalar\u0131 \u00fczerinde etkili oldu\u011funu belirten ara\u015ft\u0131rma ekibi, bu sinyalleri anlaman\u0131n ve etkilerini ke\u015ffetmenin, insan davran\u0131\u015f\u0131n\u0131n \u00f6nemli bir k\u0131sm\u0131n\u0131 kavramada yard\u0131mc\u0131 olaca\u011f\u0131n\u0131 s\u00f6yl\u00fcyor.\u00a0Ayr\u0131ca, uzmanlar bu ara\u015ft\u0131rmada belirlenen ses de\u011fi\u015fikliklerinin, konu\u015fan iki insan\u0131n ve sosyal stat\u00fc fark\u0131n\u0131n bulundu\u011fu her ko\u015fulda ger\u00e7ekle\u015fece\u011fine inan\u0131yor. Buna, bir i\u015f arkada\u015f\u0131yla ya da rakip futbol tak\u0131m\u0131n\u0131n taraftar\u0131yla konu\u015fmak da dahil.", "tags": ["dil", "insan davran\u0131\u015flar\u0131 (davran\u0131\u015f bilimleri)", "konu\u015fma", "sosyal stat\u00fc"]},
{"source": "bilimfili.com", "url": "https://bilimfili.com/akil-hastaliklari-sandigimizdan-cok-daha-yaygin/", "category": "psikoloji", "date": "20 Temmuz 2017", "title": "Ak\u0131l Hastal\u0131klar\u0131 Sand\u0131\u011f\u0131m\u0131zdan \u00c7ok Daha Yayg\u0131n", "content": "Hemen hepimiz \u00e7evremizde\u00a0zihinsel rahats\u0131zl\u0131k ya\u015fayan en az bir ki\u015fi muhtemelen tan\u0131yordur. Fakat bu kadar yayg\u0131n oldu\u011fu halde bu t\u00fcr rahats\u0131zl\u0131klar toplumda ne yaz\u0131k ki hala utan\u00e7 verici olarak kabul ediliyor. Toplumda var olan bu bak\u0131\u015f a\u00e7\u0131s\u0131na ra\u011fmen, ara\u015ft\u0131rmalar, zihinsel hastal\u0131klar\u0131n olduk\u00e7a yayg\u0131n oldu\u011funu ve hemen hemen herkesin hayat\u0131n\u0131n belli bir noktas\u0131nda en az bir tan\u0131sal zihinsel bozukluk ge\u00e7irdi\u011fini g\u00f6steriyor. Genellikle de toplumda utan\u00e7 verici kabul edilmesinden dolay\u0131; bu hastal\u0131klara sahip insanlar\u0131n pek \u00e7o\u011fu tedavi g\u00f6rmeye gerek duymayarak ya da tedaviyi reddederek t\u00fcm ya\u015famlar\u0131nda (i\u015f hayat\u0131, ili\u015fkiler, ya\u015fama sevgisi vb.) olumsuzlu\u011fa neden oluyor. Yap\u0131lan ara\u015ft\u0131rmalar, insanlar\u0131n y\u00fczde 20-25\u2019inin hayatlar\u0131n\u0131n herhangi bir noktas\u0131nda, i\u015f-okul hayatlar\u0131n\u0131n ve ili\u015fkilerinin i\u015fleyi\u015fini bozacak kadar \u015fiddetli bir psikoz ya\u015fad\u0131klar\u0131n\u0131 ortaya koyuyor. 1990\u2019lar\u0131n ortalar\u0131ndan, 2000\u2019li y\u0131llar\u0131n ba\u015flar\u0131na dek s\u00fcren kapsaml\u0131 ara\u015ft\u0131rmalarda n\u00fcfusun yar\u0131s\u0131n\u0131n, hatta yar\u0131s\u0131ndan biraz fazlas\u0131n\u0131n hayat\u0131nda en az bir kez zihinsel bir hastal\u0131k ge\u00e7irdi\u011fi ileri s\u00fcr\u00fcl\u00fcyor. ABD\u2019de ya\u015f, cinsiyet, sosyal s\u0131n\u0131f ve etnik k\u00f6ken a\u00e7\u0131s\u0131ndan geni\u015f bir kitleyi temsil eden ve kat\u0131l\u0131mc\u0131lara; ge\u00e7mi\u015flerine dair duygu ve davran\u0131\u015flar\u0131n\u0131 hat\u0131rlatmaya dayal\u0131 anketler de bu bilgileri do\u011frular nitelikte.\u00a0Journal of Abnormal Psychology\u2018de yay\u0131mlanan bu yeni \u00e7al\u0131\u015fmada ise, herhangi bir rahats\u0131zl\u0131k ge\u00e7irmedi\u011fini iddia eden insanlara zihinsel anlamda iyi olmak i\u00e7in hayattan uzun s\u00fcreli beklentileri de soruluyor. Fakat insan haf\u0131zas\u0131 yan\u0131labilir. Modern bilim, insanlar\u0131n kendi zihinsel sa\u011fl\u0131k ge\u00e7mi\u015fleri hakk\u0131nda tutars\u0131z olduklar\u0131n\u0131 ve \u00e7o\u011funlukla hat\u0131rlamaktan ka\u00e7\u0131nd\u0131klar\u0131n\u0131 s\u00f6yl\u00fcyor. Hatta bu y\u00fczle\u015fmeden korkuldu\u011fu i\u00e7in kat\u0131l\u0131mc\u0131lar\u0131n \u00fc\u00e7te biri ara\u015ft\u0131rmadan \u00e7ekilmi\u015ftir. Ara\u015ft\u0131rmac\u0131lar bu ka\u00e7\u0131\u015fa sahip insanlar\u0131n mental sa\u011fl\u0131k a\u00e7\u0131s\u0131ndan daha k\u00f6t\u00fc durumda oldu\u011funu s\u00f6yl\u00fcyor. Yap\u0131lan ara\u015ft\u0131rmada, bu y\u00fczle\u015fememe sorunundan dolay\u0131 hastal\u0131k durumunu tespit etmek i\u00e7in yeni bir yakla\u015f\u0131m belirleniyor. \u0130nsanlara, hat\u0131ralar\u0131 an\u0131msat\u0131larak veri elde etmek ad\u0131na; tamam\u0131 ayn\u0131 \u015fehirde do\u011fan bir nesil Yeni Zelandal\u0131n\u0131n ya\u015fam\u0131 takip ediliyor ve birka\u00e7 y\u0131l i\u00e7inde a\u00e7\u0131\u011fa \u00e7\u0131kan zihinsel sorunlar de\u011ferlendiriliyor. Bu y\u00f6ntem ile \u00f6nceki y\u0131llarda yap\u0131lan ara\u015ft\u0131rmalarda y\u00fczde 20-25 olarak belirlenen oran y\u00fczde 80\u2019e \u00e7\u0131k\u0131yor. Yap\u0131lan bu \u00e7al\u0131\u015fma bize psikoza yakalanma riskimizin diyabet, kalp rahats\u0131zl\u0131\u011f\u0131 veya herhangi bir kanser hastal\u0131\u011f\u0131na yakalanma ihtimalimizden daha y\u00fcksek oldu\u011funu g\u00f6steriyor. Edinilen bulgular; Yeni Zelanda, \u0130svi\u00e7re ve ABD\u2019deki benzer \u00e7al\u0131\u015fmalardan elde edilen verilerle de tutarl\u0131l\u0131k ortaya koyuyor. \u0130nsanlar, psikozlar\u0131n genellikle gereklilik oldu\u011funa inan\u0131r ve bunu bir ya\u015fam tecr\u00fcbesi olarak adland\u0131r\u0131rlar. Fakat ara\u015ft\u0131rmalar bu d\u00fc\u015f\u00fcncenin do\u011fru olmad\u0131\u011f\u0131n\u0131 \u00f6ne s\u00fcr\u00fcyor. Baz\u0131lar\u0131, zihinsel hastal\u0131k oranlar\u0131 \u00fczerine yeni istatistiklerin, \u201cnormal\u201d insan tecr\u00fcbesi kavram\u0131n\u0131n t\u0131bbile\u015fmesi anlam\u0131na geldi\u011fini d\u00fc\u015f\u00fcnebilir. Zihinsel sa\u011fl\u0131k kayg\u0131s\u0131 olan insanlar i\u00e7inse; bu s\u00f6ylem rahats\u0131z edici bulunabilir. Amerika Ak\u0131l Sa\u011fl\u0131\u011f\u0131 Kurumu Ba\u015fkan\u0131 Paul Gionfriddo bu bulgulara \u015fa\u015f\u0131rmad\u0131\u011f\u0131n\u0131, zihinsel hastal\u0131klar\u0131n fazlas\u0131yla yayg\u0131n oldu\u011fu g\u00f6r\u00fc\u015f\u00fcnde. Kurumun \u00fc\u00e7 y\u0131l \u00f6nce hastalar\u0131n kimliklerini gizlemelerine imk\u00e2n tan\u0131yan web tabanl\u0131 bir sistem olu\u015fturmas\u0131ndan sonra hasta say\u0131s\u0131n\u0131n \u00fc\u00e7 binlerden iki milyona kadar \u00e7\u0131kt\u0131\u011f\u0131n\u0131 dile getiriyor. Yap\u0131lacak detayl\u0131 ve rutin incelemeler, Amerika\u2019daki hastal\u0131klar\u0131n te\u015fhisi ve tedavisi i\u00e7in \u00f6nemli sonu\u00e7lar do\u011furmaktad\u0131r. Her ne kadar zihinsel sa\u011fl\u0131k taramas\u0131n\u0131n 11 ya\u015f \u00fczeri t\u00fcm bireylere d\u00fczenli yap\u0131lmas\u0131 \u00f6nerilse de; incelemeler hala rutinle\u015fmemi\u015ftir ve dolay\u0131s\u0131yla yetersiz kalmaktad\u0131r. Gionfriddo\u2019ya g\u00f6re kanser, diyabet veya kalp hastal\u0131klar\u0131na erken m\u00fcdahale ne kadar \u00f6nemliyse ak\u0131l sa\u011fl\u0131\u011f\u0131m\u0131z i\u00e7in de o kadar \u00f6nem ta\u015f\u0131yor. Yeti\u015fkinler i\u00e7in kontrollerin tansiyon \u00f6l\u00e7\u00fcm\u00fc kadar yayg\u0131n hale gelmesi gerekiyor. Kafam\u0131z\u0131 kuma g\u00f6m\u00fcp ger\u00e7eklerle y\u00fczle\u015fmemek do\u011fru bir sa\u011fl\u0131k plan\u0131 de\u011fildir. Zihinsel hastal\u0131klar\u0131 ge\u00e7i\u015ftirmemek ve fark\u0131ndal\u0131\u011f\u0131n sa\u011flanmas\u0131, hastal\u0131\u011f\u0131 yenmekteki en \u00f6nemli etkenlerden biri olarak kabul ediliyor. Anketlerde, psikoz ge\u00e7irmeyen insanlar\u0131n, ailelerinde genellikle benzer herhangi bir rahats\u0131zl\u0131k ge\u00e7irmedi\u011fi de g\u00f6ze \u00e7arp\u0131yor. Bir di\u011fer dikkat \u00e7eken bulgu ise 5 ya\u015f\u0131na gelene dek herhangi bir psikoz ge\u00e7irmemi\u015f bireylerin, akranlar\u0131yla daha iyi ili\u015fkiler kurdu\u011fu ve kendi kontrol mekanizmalar\u0131nda daha ba\u015far\u0131l\u0131 oldu\u011fu y\u00f6n\u00fcnde. Sonu\u00e7 olarak, bu ara\u015ft\u0131rmalardan edinilen en \u00f6nemli verinin, zihinsel sa\u011fl\u0131k kayg\u0131lar\u0131n\u0131n ve sorunlar\u0131n\u0131n evrensel oldu\u011fu diyebiliriz. Psikozlar\u0131n toplum taraf\u0131ndan en az b\u00f6brek ta\u015f\u0131 veya so\u011fuk alg\u0131nl\u0131\u011f\u0131 kadar normal kar\u015f\u0131lanmas\u0131 gerekti\u011fi ara\u015ft\u0131rmac\u0131lar taraf\u0131ndan \u015fiddetle \u00f6neriliyor. Bunun sa\u011flanmas\u0131yla hastal\u0131klar\u0131n te\u015fhis ve tedavisi i\u00e7in yeterli veriye ula\u015f\u0131lmas\u0131na izin verilebilir. Bir di\u011fer nokta ise e\u011fer kendi mental sa\u011fl\u0131\u011f\u0131m\u0131z ile y\u00fczle\u015firsek, kendimiz ve \u00e7evremizde var olan zihinsel sorunlar\u0131n \u00fczerine daha kolay gitmemiz kolayla\u015fabilir. Psikoz sahibi bireylerin, \u00e7evrelerinde bulunan insanlar\u0131n deste\u011fine ihtiyac\u0131 vard\u0131r. Y\u00fczle\u015fmemiz gereken ise ya\u015fam\u0131 k\u0131s\u0131tlayan k\u0131sa s\u00fcreli bozukluklar bile bireylerin ya\u015famlar\u0131na ciddi zararlar verebilir. Zihinsel olarak sa\u011fl\u0131kl\u0131 olmak; insanlar\u0131n ya\u015famlar\u0131n\u0131 daha mutlu ge\u00e7irebilmelerinin ilk ko\u015fullar\u0131ndan biridir. Kaynak ve \u0130leri Okuma:\n\u2013Enduring mental health: Prevalence and prediction.Journal of Abnormal Psychology. https://www.ncbi.nlm.nih.gov/pubmed/27929304\n\u2013Mental Illness Is Far More Common Than We Knew. Aaron Reuben, Jonathan Schaefer/ BlogsScientificAmerican https://blogs.scientificamerican.com/observations/mental-illness-is-far-more-common-than-we-knew/ (accessed July 18, 2017)\n\u2013Lifetime prevalence and age-of-onset distributions of DSM-IV disorders in the National Comorbidity Survey Replication. Arch Gen Psychiatry. https://www.ncbi.nlm.nih.gov/pubmed/15939837\n\u2013Hal\u00fcsinasyonlar ve Del\u00fczyonlar D\u00fc\u015f\u00fcn\u00fclenden Daha Yayg\u0131n. Bilimfili.com https://bilimfili.com/halusinasyonlar-ve-deluzyonlar-dusunulenden-daha-yaygin/\n\u2013Hepimiz Biraz \u015eizofren miyiz? Bilimfili.com https://bilimfili.com/hepimiz-biraz-sizofren-miyiz/", "tags": ["zihinsel hastal\u0131klar (psikopatoloji)"]},
{"source": "bilimfili.com", "url": "https://bilimfili.com/cocuk-gelisiminde-karnaval-mizahi-rolu/", "category": "psikoloji", "date": "22 Temmuz 2017", "title": "\u00c7ocuk Geli\u015fiminde \u201dKarnaval Mizah\u0131\u201d Rol\u00fc", "content": "\u0130yi bir espri anlay\u0131\u015f\u0131na sahip olmak, \u00e7ok de\u011ferli ki\u015filik \u00f6zelliklerinden birisidir. Kendimize g\u00fcl\u00fcnmesini pek sevmesek de, beraber g\u00fclmeyi sevdi\u011fimiz insanlarla vakit ge\u00e7irmekten ve/veya kendimiz g\u00fclmekten ho\u015flan\u0131r\u0131z. Ancak \u00e7ocuklar, \u00e7ok e\u011flenceli \u015feyler s\u00f6yleyip yaparlarken, erken \u00e7ocukluk e\u011fitimi ve bak\u0131m\u0131 (ECEC) akademik alan\u0131nda, herkesin y\u00fcz\u00fc g\u00fclm\u00fcyor. \u0130lgili alandaki en bask\u0131n teorilerden baz\u0131lar\u0131, g\u00fclme ve mizah\u0131 do\u011frudan ciddiyet ve rasyonalitenin z\u0131t kutbuna oturtuyor. Fakat bu s\u0131k\u0131 ayr\u0131m, \u00e7ocuk e\u011fitimi ve bak\u0131m\u0131ndaki mizah\u0131n hayati rol\u00fcn\u00fc g\u00f6rmemizi engelliyor olabilir. 20. y\u00fczy\u0131l Rus felsefecisi Mikhail Bakhtin\u2019in \u00e7al\u0131\u015fmalar\u0131nda yeni bir bak\u0131\u015f a\u00e7\u0131s\u0131n\u0131, belki de \u015fa\u015f\u0131rt\u0131c\u0131 bir bi\u00e7imde, bulmak m\u00fcmk\u00fcn. Bakthin, \u2018\u2019karnavalesk\u2019\u2019 teorisinde, mizah\u0131n ve g\u00fclmenin tan\u0131mlamas\u0131n\u0131 orta \u00e7a\u011f karnavallar\u0131ndaki rol\u00fcne odaklanarak geli\u015ftirdi. Ayr\u0131ca bu teori, k\u00fc\u00e7\u00fck \u00e7ocuklar\u0131n e\u011fitimi i\u00e7in olduk\u00e7a faydal\u0131 kavray\u0131\u015flar\u0131 i\u00e7erisinde bar\u0131nd\u0131r\u0131yor. Teori i\u00e7erisinde, \u2018\u2019halk mizah\u0131\u2019\u2019 \u00fc\u00e7 ana kavram ile ili\u015fkilendiriliyor. Bu kavramlar; karnaval, kahkaha ve grotesk fig\u00fcr. Orta\u00e7a\u011f zamanlar\u0131ndan bu g\u00fcnlere kadar, Rio de Jeneiro ya da \u00fclkemizde bilinen ad\u0131yla Rio Karnaval\u0131 gibi me\u015fhur karnavallar dahilinde, d\u00fcnya o ana kadar kabul edilenden daha farkl\u0131 sunulur. Yani, bu festivallerde her \u015feyin olabildi\u011fi ve g\u00fcnl\u00fck kurallar\u0131n uygulanmad\u0131\u011f\u0131 bilinir. Ayr\u0131ca insanlar bu festivallerde, kahkahay\u0131 ve Bakthin\u2019in \u2018\u2019the lower bodily stratum\u2019\u2019 (alt bedensel katman) olarak adland\u0131rd\u0131\u011f\u0131 insan anatomisi b\u00f6lgeleri ile alakal\u0131 grotesk imgeleri de kutluyorlar. \u00c7al\u0131\u015fmaya g\u00f6re, b\u00fct\u00fcn bunlar k\u00fc\u00e7\u00fck \u00e7ocuklar\u0131n zevkleri ile de uyum g\u00f6steriyor. \u00c7ocuk mizah\u0131 ile sosyal yeteneklerin geli\u015fmesi aras\u0131nda olduk\u00e7a iyi anla\u015f\u0131lm\u0131\u015f bir ba\u011flant\u0131 mevcut. Yeni ara\u015ft\u0131rman\u0131n \u00f6nermesine g\u00f6re de, karnavalesk objektifinden bakarak, \u00e7ocuklar\u0131n erken e\u011fitim alanlar\u0131nda yeni d\u00fczenlemeler yap\u0131labilir. \u00c7ocuklar\u0131n sosyal fark\u0131ndal\u0131k geli\u015ftirme duygusunu kavramak i\u00e7in, yeti\u015fkinlerin, \u00e7ocuklar\u0131n mizah\u0131 \u00e7e\u015fitli sosyal durumlarda kulland\u0131\u011f\u0131n\u0131 hat\u0131rlamas\u0131 gerekiyor. Bu, ili\u015fkilerdeki g\u00fcc\u00fcn konumunu ke\u015ffetmek ya da sosyal g\u00f6rg\u00fc kurallar\u0131n\u0131 s\u0131namak olabilir. \u00c7ocuklar\u0131n kurallar\u0131, s\u0131n\u0131rlar\u0131 ve s\u0131n\u0131rland\u0131rmalar\u0131 \u00f6\u011frenmeleri i\u00e7in, bu soyut kavramlar ile oynama \u00f6zg\u00fcrl\u00fc\u011f\u00fcne ihtiya\u00e7lar\u0131 var. Yeti\u015fkinler, \u00e7ocuklar\u0131n bu \u015fekilde oynamalar\u0131 gerekti\u011fini fark ederek ve bunun ger\u00e7ekle\u015febilece\u011fi destekleyici, g\u00fcvenli ortamlar\u0131 sa\u011flayarak \u00e7ocuklar\u0131 destekleyebilirler. Komik \u015feyler yapmak tabii ki kendine has zorluklar\u0131 i\u00e7erisinde bar\u0131nd\u0131r\u0131r. Y\u00fcz\u00fcn\u00fc buru\u015fturmak, a\u011f\u0131zla garip sesler \u00e7\u0131kartmak ya da yuvarlanmak olmas\u0131 fark etmez, karnaval\u0131 k\u00fc\u00e7\u00fck \u00e7ocuklar\u0131n ya\u015fam alanlar\u0131na getirmek \u00e7ok da kolay bir i\u015f de\u011fildir. Bu e\u011filimleri kabullenmek, yeti\u015fkinlerin eksikliklerine kar\u015f\u0131n \u00e7ocuklar\u0131n kendilerini g\u00fc\u00e7 sahibi hissetmelerine yard\u0131mc\u0131 olur. Baz\u0131 yeti\u015fkinler, bu \u015fekilde davranarak \u00e7ocuklar\u0131n sayg\u0131s\u0131n\u0131 kaybetme riski alt\u0131nda olduklar\u0131n\u0131 d\u00fc\u015f\u00fcnebilirler. G\u00fc\u00e7 dengesindeki bir anl\u0131k kayman\u0131n bile kontrol\u00fc kaybetmelerine neden olabilece\u011fi endi\u015fesi ve/veya korkusunu duyabilirler. Fakat yeti\u015fkinler i\u00e7in b\u00f6ylesi duygular\u0131n \u00fcstesinden gelme yollar\u0131n\u0131 aramak hayati \u00f6nem ta\u015f\u0131yor. Yeti\u015fkinlerin daha geri planda kald\u0131\u011f\u0131 mizaha maruz kalmak, \u00e7ocuklar\u0131n g\u00fc\u00e7 ili\u015fkilerini ve benlik duygular\u0131n\u0131 ke\u015ffetmelerine yard\u0131mc\u0131 olabilir. Mizah, hakk\u0131ndaki pop\u00fcler g\u00f6r\u00fc\u015f\u00fcn \u00f6nemsiz olmas\u0131na ek olarak, \u00e7ocuklar uygulad\u0131\u011f\u0131 zaman da aptalca ve uygusuz davran\u0131\u015flar olarak nitelendirilebiliyor. Belki de pedagojik olarak g\u00f6rece \u00f6nemsiz bir \u00fcn kazanmas\u0131nda da bunun etkisi olabilir. Fakat, \u00e7ocuklar\u0131n mizah duygusunu payla\u015fmas\u0131 ve bunu rahatl\u0131kla uygulayabilecekleri ortamlar\u0131n olu\u015fturulmas\u0131, geli\u015fimleri a\u00e7\u0131s\u0131ndan b\u00fcy\u00fck \u00f6nem ta\u015f\u0131yor gibi g\u00f6r\u00fcn\u00fcyor. Kaynaklar ve \u0130leri Okuma: The Conversation\u2019da yay\u0131mlanan \u201dHorsing around with young children makes them laugh \u2013 and helps them learn\u201d yaz\u0131s\u0131ndan derlenmi\u015ftir.", "tags": ["\u00e7ocuklar (pedagoji & pediatri)", "g\u00fclmek"]},
{"source": "bilimfili.com", "url": "https://bilimfili.com/hucre-tedavisinde-yeni-yontem-nano-el/", "category": "teknoloji", "date": "16 Mart 2015", "title": "H\u00fccre Tedavisinde Yeni Y\u00f6ntem: Nano El", "content": "Bo\u011fazi\u00e7i \u00dcniversitesi Teknoloji Transfer Ofisi\u2019nin partnerlerinden biri oldu\u011fu, kanser ve Alzheimer gibi hastal\u0131klarda h\u00fccrelerin girdi\u011fi etkile\u015fimleri incelemek ve i\u00e7erisindeki molek\u00fclleri analiz etmek amac\u0131yla hayata ge\u00e7irilen MANAQA Projesi\u2019nde sona gelindi. MIT Technology Review Dergisi taraf\u0131ndan \u2018\u201935 ya\u015f alt\u0131ndaki en yenilik\u00e7i ki\u015filer\u2019\u2019 aras\u0131nda g\u00f6sterilen Yrd. Do\u00e7. Dr. Hamdi Torun liderli\u011finde s\u00fcrd\u00fcr\u00fclen proje kapsam\u0131nda geli\u015ftirilen Nano-El teknolojisi ile hastal\u0131\u011fa neden olan h\u00fccreleri tedavi etmeye y\u00f6nelik molek\u00fcler d\u00fczeyde ila\u00e7 geli\u015ftirilmesi planlan\u0131yor. Biyomolek\u00fcler alanda \u00e7al\u0131\u015fmalar y\u00fcr\u00fcten Bo\u011fazi\u00e7i \u00dcniversitesi Elektrik-Elektronik M\u00fchendisli\u011fi \u00d6\u011fretim \u00dcyesi Yrd. Do\u00e7. Dr. Hamdi Torun\u2019un liderli\u011finde y\u00fcr\u00fct\u00fclen Avrupa Birli\u011fi destekli MANAQA (Magnetic Nano Actuators for Quantitative Analysis) projesi kapsam\u0131nda geli\u015ftirilen \u2018\u2019Nano-El\u2019\u2019 sayesinde biyomolek\u00fcller incelenebilecek. Nano-El ile hastal\u0131klara neden olan h\u00fccreleri tedavi etmeye y\u00f6nelik molek\u00fcler d\u00fczeyde ila\u00e7 geli\u015ftirilmesi planlan\u0131yor. Nano-El ile tek molek\u00fcllerin incelenmesine olanak verecek yeni bir mikroskop geli\u015ftirilecek ve hastal\u0131\u011fa neden olan h\u00fccreler incelenebilecek. Torun, Nano-El\u2019in nas\u0131l \u00e7al\u0131\u015faca\u011f\u0131n\u0131 \u015f\u00f6yle a\u00e7\u0131kl\u0131yor: \u201cBiz \u00f6yle bir Nano-El yapmak istiyoruz ki, benim elim gibi davrans\u0131n; ben onu kullanarak molek\u00fclleri inceleyebileyim. \u00d6rne\u011fin kanser h\u00fccresini ele alal\u0131m; kanser h\u00fccresini ba\u011flayacak molek\u00fclleri bilirsek o zaman o h\u00fccreleri hapsedebiliriz. Alzheimer tedavisinde \u00f6nemli bir uygulama olabilir. Alzheimer\u2019da tek bir molek\u00fcl\u00fcn, proteinin a\u00e7\u0131lma, katlanma profilinde olan yap\u0131sal bir de\u011fi\u015fiklik beyin \u00fczerinde plak olu\u015fumuna sebebiyet veriyor. Plaklar artt\u0131\u011f\u0131 zaman hastal\u0131k ilerliyor. Projemizde, s\u00f6z konusu yap\u0131sal bozukluk nereden tetikleniyor veya bunu engellemek i\u00e7in ba\u015fka bir molek\u00fcl geli\u015ftirilebilir mi gibi temel sorulardan hareket ediyoruz.\u201d Ayn\u0131 hastal\u0131\u011fa sahip iki ki\u015finin fizyolojik yap\u0131lar\u0131n\u0131n farkl\u0131 oldu\u011funa dikkat \u00e7eken Torun, \u015funlar\u0131 ekliyor: \u201cBu ki\u015filere uygulanmas\u0131 gereken tedavi de farkl\u0131d\u0131r. Bunlar\u0131 anlayabilmek i\u00e7in \u00f6ncelikle molek\u00fcler d\u00fczeyde \u00f6l\u00e7\u00fcmler yapmal\u0131s\u0131n\u0131z. Bu anlamda yeni ila\u00e7lar\u0131n geli\u015ftirilmesine olanak sa\u011flayacak teknolojiler, bizi ayn\u0131 zamanda ki\u015fiselle\u015ftirilmi\u015f ila\u00e7 teknolojisi a\u015famas\u0131na getiriyor.\u201d T\u00fcrkiye\u2019den \u00fc\u00e7\u00fcnc\u00fc y\u0131l\u0131na giren proje T\u00fcrkiye\u2019den Bo\u011fazi\u00e7i \u00dcniversitesi, \u0130svi\u00e7re\u2019den ETH Z\u00fcrich, \u0130spanya\u2019dan UAB Barcelona, Almanya\u2019dan \u00dcniversitat W\u00fcrzburg, \u0130svi\u00e7re merkezli AEON ve Avusturya merkezli Happy Plating\u2019in ortak \u00e7al\u0131\u015fmas\u0131 ile hayata ge\u00e7iriliyor. Yrd. Do\u00e7. Dr. Hamdi Torun 35 Ya\u015f Alt\u0131 En Yenilik\u00e7i 10 Ki\u015fiden Biri Massachusetts Teknoloji Enstit\u00fcs\u00fc (MIT) taraf\u0131ndan yay\u0131mlanan MIT Technology Review Dergisi taraf\u0131ndan \u2018\u201935 ya\u015f alt\u0131ndaki en yenilik\u00e7i ki\u015filer\u2019\u2019 aras\u0131nda g\u00f6sterilen Hamdi Torun, \u2018\u2019Biyolojik bilim ara\u015ft\u0131rmalar\u0131n\u0131 iyile\u015ftiren yeni taramal\u0131 sondal\u0131 mikroskop teknolojisi\u2019\u2019 ile \u00f6d\u00fcle lay\u0131k g\u00f6r\u00fcld\u00fc. Daha \u00f6nce Facebook\u2019tan Mark Zuckerberg, Google\u2019dan Sergey Brin ve Grafen\u2019in \u00f6nc\u00fcs\u00fc Nobel Fizik \u00f6d\u00fcll\u00fc Konstantin Novoselov gibi isimlerin se\u00e7ildi\u011fi MIT Technology Review \u00d6d\u00fclleri kapsam\u0131nda T\u00fcrkiye\u2019de ilk kez se\u00e7ilen \u201c35 Ya\u015f Alt\u0131 Yenilik\u00e7iler\u201d, teknolojinin her alan\u0131ndan 100\u2019den fazla aday\u0131n kat\u0131ld\u0131\u011f\u0131, uluslararas\u0131 prestije sahip yenilik uzmanlar\u0131n\u0131n, akademisyenlerin ve mentorlar\u0131n karar verdi\u011fi zor bir se\u00e7im s\u00fcreci neticesinde belirlendi. Kaynak: Bo\u011fazi\u00e7i University", "tags": ["h\u00fccreler (sitoloji)", "nanoteknoloji", "tedavi y\u00f6ntemleri"]},
{"source": "bilimfili.com", "url": "https://bilimfili.com/beyindeki-hatali-yardimci-hucreler-sizofreniye-sebep-oluyor/", "category": "psikoloji", "date": "27 Temmuz 2017", "title": "Beyindeki Hatal\u0131 Yard\u0131mc\u0131 H\u00fccreler \u015eizofreniye Sebep Oluyor", "content": "\u015eizofreni, k\u00f6kenine ula\u015f\u0131lmas\u0131 zor bir hastal\u0131kt\u0131r. Hastal\u0131k; paranoya, da\u011f\u0131n\u0131k d\u00fc\u015f\u00fcnce ve sanr\u0131lar da dahil olmak \u00fczere \u00e7e\u015fitli bili\u015fsel ve duygusal sorunlara neden olur. Her 100 insandan birini etkileyen ciddi bir hastal\u0131k olarak da literat\u00fcrde yer almaktad\u0131r. Son y\u0131llarda \u015fizofreni \u00fczerine yap\u0131lan ara\u015ft\u0131rmalarda \u00e7o\u011funlukla genetik fakt\u00f6rler \u00fczerinde duruluyor ve bu hastal\u0131\u011f\u0131n d\u00fcnyada 21 milyon insana aileden gen aktar\u0131m\u0131 ile geldi\u011fine dair g\u00fc\u00e7l\u00fc deliller elde edilmi\u015f durumda. Genetik \u00e7al\u0131\u015fmalar daha \u00f6nce sorumlu olabilecek mutasyonlar\u0131 saptam\u0131\u015ft\u0131 ancak son ara\u015ft\u0131rmalara g\u00f6re beynin olu\u015fumu s\u0131ras\u0131nda birka\u00e7 ba\u011flant\u0131n\u0131n kesintiye u\u011framas\u0131yla temel mekanizmalar\u0131n zarar g\u00f6rmesi de olas\u0131 sebepler i\u00e7erisinde an\u0131l\u0131r oldu. Fakat n\u00f6rolojik pek \u00e7ok vakada oldu\u011fu gibi, semptomlar\u0131n d\u00fczenlenmesinden sorumlu tek bir neden aramak bizi do\u011fru bir sonuca g\u00f6t\u00fcrmeyebilir. Yap\u0131lan son ara\u015ft\u0131rmalar ise, \u015fizofreni semptomlar\u0131n\u0131n b\u00fcy\u00fck oranda, sinir h\u00fccrelerini destekleme ve izole etme konusunda \u00f6nemli bir rol oynayan kusurlu yard\u0131mc\u0131 h\u00fccreler sebebiyle de olabilece\u011fini ileri s\u00fcr\u00fcyor. Edinilen bu yeni bulgu ile sinir h\u00fccreleri kendileri \u00fczerinde yo\u011funla\u015fan konvansiyonel d\u00fc\u015f\u00fcnceye ba\u011f\u0131\u015f\u0131kl\u0131k kazand\u0131rabilir ve durumu a\u00e7\u0131\u011fa \u00e7\u0131kararak tedavi i\u00e7in yeni y\u00f6ntemler bulunmas\u0131na \u00f6n ayak olabilir. Uluslararas\u0131 yap\u0131lan ara\u015ft\u0131rmalar, insan don\u00f6rlerinden al\u0131nan glial h\u00fccrelerin kimerik fareler \u00fczerine kurulmas\u0131 \u00fczerine yo\u011funla\u015ft\u0131. Ara\u015ft\u0131rmada, sinir h\u00fccrelerinde ger\u00e7ekle\u015fen de\u011fi\u015fimlerden ziyade yard\u0131mc\u0131 h\u00fccrelerde var olan problemler sorumlu tutuluyor. Glial h\u00fccreler, sinir sistemi i\u00e7erisinde \u00e7e\u015fitli pek \u00e7ok noktada yer almaktad\u0131r ve sinir iletiminin sa\u011flanmas\u0131nda bir tak\u0131m destekleyici g\u00f6revleri \u00fcstlenirler. Bu h\u00fccreler, bu g\u00f6revi yerine getirirken kendilerini sinirlerin etraf\u0131na sarabilir, baz\u0131 durumlarda da ba\u015f\u0131 bo\u015f kimyasal mesajlar\u0131 temizlemek i\u00e7in bu y\u00f6ntemi kullanabilirler. Yap\u0131lan ara\u015ft\u0131rmada, i\u015flevsiz kalan glial h\u00fccrelerin beynin sinir a\u011flar\u0131n\u0131n olu\u015fumunda anormalliklere neden olabilece\u011fi test edildi. Bu da ani kayg\u0131, anti-sosyal davran\u0131\u015f ve \u015fiddetli uyku sorunlar\u0131na sebep olabiliyor. Fonksiyonel olmayan yard\u0131mc\u0131 h\u00fccreler daha \u00f6nceki \u00e7al\u0131\u015fmalarda da \u015fizofreni ile ili\u015fkili g\u00f6r\u00fcl\u00fcyordu. Ancak n\u00f6ronlar\u0131n sahip oldu\u011fu anormalliklerden daha az \u00f6nem ta\u015f\u0131d\u0131\u011f\u0131 d\u00fc\u015f\u00fcn\u00fclmekteydi. Buna kar\u015f\u0131 ara\u015ft\u0131rmac\u0131lar bu kez \u00f6zellikle yard\u0131mc\u0131 h\u00fccrelerin hastal\u0131ktaki etkisini g\u00f6zlemlemeyi tercih etti. Ayn\u0131 ko\u015fullarda hayvan modellerindeki beyin h\u00fccrelerinin insanlardaki ile benzer hareket edip etmedi\u011fi ise ara\u015ft\u0131rmadaki temel soru i\u015faretiydi. Bu nedenle bilim insanlar\u0131, \u015fizofreni tan\u0131s\u0131 olan hastalardan glial progenit\u00f6r h\u00fccre \u00f6rnekleri ald\u0131 ve bunlar\u0131 gen\u00e7 farelerin beyinlerine nakletti. Edinilen sonu\u00e7lar \u015fizofreni olmayan deneklerden al\u0131nan h\u00fccrelerle kar\u015f\u0131la\u015ft\u0131r\u0131ld\u0131. Bu \u015fekilde, farelerdeki davran\u0131\u015flar\u0131n insanlardaki ile benzer patolojinin sonucu oldu\u011funa emin olabildiler. Cell\u2019de yay\u0131nlanan ara\u015ft\u0131rmaya g\u00f6re \u015fizofreni hastalar\u0131ndan t\u00fcretilen k\u00f6k h\u00fccreler, farelerin beyinlerinde yay\u0131larak al\u0131\u015f\u0131lmad\u0131k bir g\u00f6\u00e7 modeli ile n\u00f6ronlar aras\u0131ndaki bo\u015fluklarda n\u00f6rotransmitter kimyasallar\u0131n yok edilmesinden sorumlu glial h\u00fccrelerinin say\u0131lar\u0131n\u0131n azalmas\u0131na sebep oldular. Ara\u015ft\u0131rma, glial h\u00fccrelerin konumuna ve i\u015flevlerini yerine getiren h\u00fccrelere ge\u00e7i\u015fine dair hatal\u0131 bir mekanizman\u0131n olu\u015ftu\u011funa i\u015faret ediyor. Fareler ara\u015ft\u0131rma sonunda davran\u0131\u015f farkl\u0131l\u0131klar\u0131 a\u00e7\u0131s\u0131ndan g\u00f6zlemlendi\u011finde insanlarda oldu\u011fu gibi kayg\u0131, uyku bozuklu\u011fu gibi belirtiler g\u00f6sterdiler.\u00a0 Edinilen bu yeni bilgiler \u0131\u015f\u0131\u011f\u0131nda bilim insanlar\u0131 art\u0131k \u00f6nc\u00fc h\u00fccrelerin geli\u015fimini engelleyebilecek y\u00f6ntemler geli\u015ftirebilir. Beyin i\u00e7indeki i\u015flevsiz dokular\u0131 onarmak i\u00e7in k\u00f6k h\u00fccrelerin kullan\u0131lmas\u0131 son y\u0131llarda Parkinson gibi kimi hastal\u0131klar\u0131n tedavisinde de kullan\u0131lm\u0131\u015ft\u0131. Bu demek oluyor ki, bu \u015fekilde alternatif te\u015fhis y\u00f6ntemleri ve \u00f6zellikle erken te\u015fhis konulan \u015fizofreni hastalar\u0131 i\u00e7in ilerleyen zamanda hastal\u0131\u011f\u0131 yava\u015flatacak, hatta durdurabilecek tedavi bi\u00e7imleri geli\u015ftirilebilir.", "tags": ["beyin", "hastal\u0131klar (patoloji)", "h\u00fccreler (sitoloji)", "\u015eizofreni (Ayr\u0131k-zihin) bozuklu\u011fu", "zihinsel hastal\u0131klar (psikopatoloji)"]},
{"source": "bilimfili.com", "url": "https://bilimfili.com/fetus-genetigi-annede-kanser-teshisi-sagliyor/", "category": "teknoloji", "date": "8 Mart 2015", "title": "Fet\u00fcs Geneti\u011fi, Annede Kanser Te\u015fhisi Sa\u011fl\u0131yor", "content": "\u00c7a\u011f\u0131n hastal\u0131\u011f\u0131 kanser \u00fczerinde say\u0131s\u0131z ara\u015ft\u0131rma yap\u0131lmakta ve say\u0131s\u0131z bulgu s\u00fcrekli birikmektedir. Milyarlarca dolar bu hastal\u0131\u011f\u0131n hem erken te\u015fhisine hem de t\u00fcm fazlar\u0131nda tedavisine katk\u0131da bulunmak i\u00e7in harcanmaktad\u0131r. Tedavi konusunda \u00e7o\u011funlukla elimiz bo\u015f d\u00f6nd\u00fc\u011f\u00fcm\u00fcz\u00fc d\u00fc\u015f\u00fcn\u00fcrsek ciddi bir sorunla kar\u015f\u0131 kar\u015f\u0131ya oldu\u011fumuzu anlar\u0131z. Ne var ki direkt olarak kanser \u00e7al\u0131\u015fmalar\u0131n\u0131n d\u0131\u015f\u0131nda da kanser ile ilgili bir tak\u0131m bilgilere eri\u015filebiliyor. K\u0131r\u0131k bir kemi\u011fi x-ray alt\u0131nda incelerken t\u00fcm\u00f6r bulmak gibi baz\u0131 kazara ger\u00e7ekle\u015fen bulgular t\u0131pta hi\u00e7 de yeni bir \u015fey de\u011fil. Ama bu i\u015f fet\u00fcs hastal\u0131klar\u0131na bakarken annede kanser bulmaya kadar varm\u0131\u015f g\u00f6r\u00fcn\u00fcyor. Yeni bir fetal genetik g\u00f6r\u00fcnt\u00fcleme ve haritalama testi bu senaryoyu ger\u00e7ek yapt\u0131. Ge\u00e7ti\u011fimiz hafta La Jolla Kaliforniya\u2019da yap\u0131lan Genomik T\u0131p\u2019\u0131n Gelece\u011fi konferans\u0131nda yap\u0131lan bir sunumda bilimciler birbirinden ba\u011f\u0131ms\u0131z vak\u2019alarda 40 ayr\u0131 annede kanser te\u015fhis etti. Bunlardan 26\u2019s\u0131 yine tamamen tesad\u00fcfi bir \u015fekilde fark edildi. Fet\u00fcslerin ne tip hastal\u0131klara sahip oldu\u011funu veya olabilece\u011fini tahmin edebilmek i\u00e7in genetik g\u00f6r\u00fcnt\u00fcleme farkl\u0131 y\u00f6ntemlerle de olsa son y\u0131llarda ciddi oranda uygulanmaktad\u0131r. Bu g\u00f6r\u00fcnt\u00fcleme genellikle fet\u00fcsten al\u0131nan bir epitel h\u00fccresinin genlerini haritalama ve g\u00f6r\u00fcnt\u00fcleme \u015feklinde yap\u0131lmaktad\u0131r. Buradan sa\u011flanan bilgi yeni do\u011facak olan yavrunun neredeyse t\u00fcm \u00f6zelliklerini ve hastal\u0131klar\u0131n\u0131 do\u011fmadan tahmin etmeye yaramaktad\u0131r. Bunun d\u0131\u015f\u0131nda da bu y\u00f6ntemler yine fetal d\u00f6nemde hen\u00fcz anne karn\u0131ndayken sahip oldu\u011fu veya ge\u00e7irdi\u011fi hastal\u0131klar\u0131 da te\u015fhis etmeye yaramaktad\u0131r. Anne sa\u011fl\u0131\u011f\u0131 i\u00e7in de bu g\u00f6r\u00fcnt\u00fclemeler son derece \u00f6nem arz etmektedir. \u015eimdilik hi\u00e7 kimse ger\u00e7ekten bu testlerin \u00a0; \u00f6zellikle kanser te\u015fhis etme noktas\u0131nda ; tutarl\u0131l\u0131\u011f\u0131n\u0131n ne d\u00fczeyde oldu\u011funu bilemiyor.Bunun d\u0131\u015f\u0131nda da legal ve etik sorunlar da bulunuyor. Ger\u00e7ekten tutarl\u0131l\u0131k bulunsa bile uygulanabilecek mi \u015fimdiden kestirmek zor.. \u00a0 Referans \u00a0: \u00a0 Sciencemag", "tags": ["embriyoloji", "gebelik (hamilelik)", "kanser", "te\u015fhis"]},
{"source": "bilimfili.com", "url": "https://bilimfili.com/kuantum-sensorler-isin-karmasikligini-gideriyor/", "category": "teknoloji", "date": "9 Mart 2015", "title": "Kuantum Sens\u00f6rler I\u015f\u0131n Karma\u015f\u0131kl\u0131\u011f\u0131n\u0131 Gideriyor", "content": "G\u00f6rsel : Jose-Luis Olivares/MIT\u00a0\u00a0 Kuantum bilgi i\u015fleme y\u00f6ntemlerinin vadetti\u011fi ola\u011fan\u00fcst\u00fc \u00f6zellikler, klasik bilgisayarlar\u0131n yaratt\u0131\u011f\u0131 sorunlar\u0131 \u00e7\u00f6z\u00fcyor. M\u00fckemmel g\u00fcvenlikli ileti\u015fim \u00f6zelli\u011fi, \u201ckarma\u015f\u0131kl\u0131k\u201d denilen ve i\u00e7erisinde farkl\u0131 fiziksel fazlarda olan atom alt\u0131 par\u00e7ac\u0131klar\u0131n etkile\u015fimde bulundu\u011fu bir olayla sa\u011flan\u0131yor. Ancak \u2018karma\u015f\u0131kl\u0131k\u2019 bozulmaya son derece m\u00fcsait ve korumak \u00e7ok zor ki bu da kuantum bilgi i\u015fleme sistemlerinin temel zorlu\u011fu ve engeli.. Burada anlat\u0131lanlar bu alanda \u00e7al\u0131\u015fma yapan bir \u00e7ok bilimcinin dahi anlay\u0131\u015flar\u0131ndaki eksikli\u011fin oldu\u011fu bir yeri dolduruyor. Bu nokta tam olarak \u015f\u00f6yle ifade edilebilir ki, \u2018E\u011fer ka\u00e7\u0131n\u0131lmaz \u0131\u015f\u0131k kayb\u0131 ve g\u00fcr\u00fclt\u00fc sebebiyle \u00f6l\u00e7\u00fclen \u0131\u015f\u0131\u011f\u0131n klasik g\u00f6r\u00fcnmesine sebep olacaksa, o zaman kuantum bir etkile\u015fim kullanman\u0131n bir yarar\u0131 olmayacakt\u0131r.\u2019 Hakl\u0131lar gibi duruyor, cidden kuantumun nas\u0131l bir iyi etkisi olabilir ki? \u0130\u015fte bu \u00e7al\u0131\u015fma g\u00f6steriyor ki; evet oluyor.. Karma\u015f\u0131kl\u0131k, bir par\u00e7ac\u0131\u011f\u0131n faz\u0131ndan dolay\u0131 di\u011fer bir par\u00e7ac\u0131\u011f\u0131n di\u011fer t\u00fcm fazlar\u0131na engel olmas\u0131 durumudur. \u00d6rne\u011fin elektronlar, d\u00f6nme \u00f6zelli\u011fine sahip, ki bu onlar\u0131n manyetik oryantasyonunu g\u00f6steriyor. E\u011fer iki elektron atomun \u00e7evresinde e\u015fit uzakl\u0131klarla d\u00f6n\u00fcyorsa, z\u0131t bir d\u00f6nme ger\u00e7ekle\u015ftiriyor olmal\u0131lar. Bu d\u00f6nme karma\u015fas\u0131 elektronlar atom y\u00f6r\u00fcngesinden ayr\u0131lsa bile devam edecektir ancak \u00e7evre ile etkile\u015fim y\u00fcz\u00fcnden k\u0131sa s\u00fcre i\u00e7erisinde bozulacakt\u0131r.\nMIT\u2019nin ara\u015ft\u0131rma sisteminde, iki \u0131\u015f\u0131k \u0131\u015f\u0131n\u0131 birbirine ge\u00e7mi\u015f durumda ve biri bir noktada sabitleniyor, di\u011feri ise \u00e7evreye sa\u00e7\u0131l\u0131yor. Sa\u00e7\u0131lan \u0131\u015f\u0131k geri d\u00f6nd\u00fc\u011f\u00fcnde kar\u015f\u0131la\u015ft\u0131\u011f\u0131 objelerden bilgiler ta\u015f\u0131yor ama ayn\u0131 zamanda da \u00e7evresel etkilerden dolay\u0131 bozulmu\u015f oluyor.Bu duruma daha \u00f6nce belirtildi\u011fi gibi \u2018g\u00fcr\u00fclt\u00fc\u2019 deniyor. Tekrar sabitlenen \u0131\u015f\u0131nla rekombine edildi\u011finde bu g\u00fcr\u00fclt\u00fc a\u015f\u0131l\u0131yor ve bilgi temiz haline geri getiriliyor. G\u00fcr\u00fclt\u00fc engellemek i\u00e7in sabitlenen \u0131\u015f\u0131n son derece b\u00fcy\u00fck \u00f6nem ta\u015f\u0131yor. \u00c7\u00fcnk\u00fc faz\u0131 sa\u00e7\u0131lan \u0131\u015f\u0131\u011f\u0131n faz\u0131 ile ba\u011f\u0131nt\u0131l\u0131. I\u015f\u0131\u011f\u0131 dalga \u00f6zelli\u011fi ile ele al\u0131rsak, 2 \u0131\u015f\u0131n kar\u015f\u0131la\u015ft\u0131\u011f\u0131nda fazlar\u0131 e\u015flenecektir. Ancak \u0131\u015f\u0131\u011f\u0131n ayn\u0131 zamanda da bir par\u00e7ac\u0131k oldu\u011funu hesaba katt\u0131\u011f\u0131m\u0131zda ve par\u00e7ac\u0131k olmaktan kaynakl\u0131 \u00f6zelliklerini ele ald\u0131\u011f\u0131m\u0131zda fazlarla ilgili ne olaca\u011f\u0131n\u0131 \u015fu an i\u00e7in bilemiyoruz. Klasik d\u00fczende faz olarak birbirine tam z\u0131t \u0131\u015f\u0131nlar haz\u0131rlayabilirsiniz, ki bu zaten ortalama bir deney i\u00e7in zorunlu. Ortalama olarak z\u0131t fazlarda da olsalar, kuantum mekani\u011fi her tekil \u0131\u015f\u0131\u011f\u0131n fazlar\u0131n\u0131 net olarak \u00f6l\u00e7meyi imkans\u0131z hale getiriyor.\nAh \u015fu belirsizlik ilkesi.. Bunun yerine kuantum mekani\u011fi, fazlar\u0131 istatistiki olarak tan\u0131ml\u0131yor. \u0130ki ayr\u0131 \u0131\u015f\u0131k \u0131\u015f\u0131n\u0131ndan iki fotonun \u00f6l\u00e7\u00fcmleri ele al\u0131nd\u0131\u011f\u0131nda, iki faz\u0131nda ba\u011flant\u0131l\u0131 olmas\u0131 bir olas\u0131lkt\u0131r. Daha fazla fotonu \u00f6l\u00e7t\u00fc\u011f\u00fcn\u00fczde \u0131\u015f\u0131nlar\u0131n ili\u015fkili olup olmad\u0131\u011f\u0131n\u0131 daha kesin bir bi\u00e7imde \u00f6l\u00e7meye ba\u015flars\u0131n\u0131z. Karma\u015f\u0131k \u0131\u015f\u0131nlarda, klasik \u0131\u015f\u0131nlara nazaran bu kesinlik \u00e7ok daha \u00e7abuk olu\u015fuyor. Sa\u00e7\u0131lan \u0131\u015f\u0131n \u00e7evreyle etkile\u015fime girdi\u011finde, \u00fczerine biriktirdi\u011fi g\u00fcr\u00fclt\u00fc sebebiyle faz \u00f6l\u00e7\u00fcm kesinli\u011fini ciddi oranda d\u00fc\u015f\u00fcr\u00fcyor. Karma\u015f\u0131k \u0131\u015f\u0131nlar \u00e7ok g\u00fc\u00e7l\u00fc bir ili\u015fki ile ba\u015flad\u0131\u011f\u0131 i\u00e7in, g\u00fcr\u00fclt\u00fc sebebiyle klasik limitlerin bile alt\u0131na inseler de , ayn\u0131 \u015fartlar alt\u0131nda klasik \u0131\u015f\u0131nlardan \u00e7ok daha iyi performans g\u00f6steriyorlar. Klasik limitten de , kuantum limitten de ba\u015flam\u0131\u015f olsan\u0131z zaten hedefe gidip geri d\u00f6nen \u0131\u015f\u0131n ciddi bir faz bozunmas\u0131na u\u011fruyor. Kuantum da ba\u015flad\u0131\u011f\u0131n\u0131zda ise iki \u0131\u015f\u0131n birbirini e\u015fitleyebildi\u011finden bu sorunun \u00fcstesinden otomatikman gelinmi\u015f oluyor. Karma\u015f\u0131k \u0131\u015f\u0131k ve klasik \u0131\u015f\u0131k kullanan optik sistemlerin kar\u015f\u0131la\u015ft\u0131r\u0131ld\u0131\u011f\u0131 deneylerde, ara\u015ft\u0131rmac\u0131lar karma\u015f\u0131k \u0131\u015f\u0131k sistemlerinde sinyal/ g\u00fcr\u00fclt\u00fc oran\u0131n\u0131n % 20 artt\u0131\u011f\u0131n\u0131, bunun da geri d\u00f6nen sa\u00e7\u0131l\u0131 \u0131\u015f\u0131ktaki bilginin ne kadar\u0131n\u0131n geri kazan\u0131labildi\u011finin bir \u00f6l\u00e7\u00fcs\u00fc oldu\u011funu buldu. Bu sonu\u00e7, teorik beklentilerle uyu\u015fmaktayd\u0131. Ancak teori ayn\u0131 zamanda deneyde kullan\u0131lan optik ekipman\u0131n kalitesindeki geli\u015ftirmelerin de sinyal/ g\u00fcr\u00fclt\u00fc oran\u0131n\u0131 ikiye hatta 3\u2019e katlayabildi\u011fini tahmin ediyor. Tespit hatalar\u0131 sinyal/ g\u00fcr\u00fclt\u00fc oran\u0131 ile katlanarak azald\u0131\u011f\u0131 i\u00e7in, bu durum hassasiyette milyon kat art\u0131\u015fa neden olabilmektedir. Teknik olarak ba\u015far\u0131lmas\u0131 gereken zorlu g\u00f6revlerden biri de kuantum ayd\u0131nlatmas\u0131 i\u00e7in gerekli al\u0131c\u0131n\u0131n deney ortam\u0131nda ger\u00e7ekle\u015ftirilebilmesiydi ve \u00e7al\u0131\u015fma ekibi olabilece\u011finin en uygunu olmasa da kuantum ayd\u0131nlatmas\u0131n\u0131n avantaj\u0131n\u0131 kan\u0131tlayabilecek nitelikte bir kuantum al\u0131c\u0131s\u0131 \u00fcretmeyi ba\u015fard\u0131. Bu \u00e7al\u0131\u015fman\u0131n en b\u00fcy\u00fck getirisi ise, neredeyse g\u00f6r\u00fclemeyecek kadar k\u00fc\u00e7\u00fck objeleri \u00e7ok g\u00fcr\u00fclt\u00fcl\u00fc bir arkaplanda sa\u00e7abilecek kuantum sistemlerin geli\u015ftirilmesine olanak tan\u0131yacak olmas\u0131. \u00a0 Referans : \u00a0Phys.org", "tags": ["\u0131\u015f\u0131k", "kuantum fizi\u011fi", "optik"]},
{"source": "bilimfili.com", "url": "https://bilimfili.com/uzayli-yasam-formlari-gezegenlerden-yansiyan-isiklardan-arastirilacak/", "category": "teknoloji", "date": "17 Mart 2015", "title": "Uzayl\u0131 Ya\u015fam Formlar\u0131, Gezegenlerden Yans\u0131yan I\u015f\u0131klardan Ara\u015ft\u0131r\u0131lacak!", "content": "Bilim insanlar\u0131 uzayl\u0131 ya\u015fam formlar\u0131n\u0131n varl\u0131\u011f\u0131n\u0131, bu formlar\u0131n\u00a0uzaya yans\u0131tt\u0131klar\u0131 \u0131\u015f\u0131klardan anlayabileceklerini iddia ettikleri yeni bir y\u00f6ntem \u00fczerinde \u00e7al\u0131\u015f\u0131yorlar. Bu tarz bir ara\u015ft\u0131rmaya ba\u015flamak i\u00e7in ise bilim insanlar\u0131n\u0131n elinde, canl\u0131lar\u0131n renklerinden olu\u015fan geni\u015f bir k\u00fct\u00fcphane olmak zorunda. Proceedings of the National Academy of Sciences\u2019 da yay\u0131nlanan makaleye g\u00f6re, bu k\u00fct\u00fcphaneyi olu\u015fturmak i\u00e7in ba\u015flanan \u00e7al\u0131\u015fmalarda bilim insanlar\u0131 \u015fu ana kadar 137 tip mikroorganizmadan yans\u0131yan spektrumlar\u0131 bir katalog haline getirdiler. I\u015f\u0131\u011f\u0131n g\u00f6r\u00fclebilen dalga boylar\u0131nda, mikroplar\u0131n spektrumlar\u0131 pigmentlerine ba\u011fl\u0131d\u0131r. \u00c7\u00fcnk\u00fc g\u00f6r\u00fcnebilen \u0131\u015f\u0131k aral\u0131\u011f\u0131 i\u00e7inde olan ve belirli renklere kar\u015f\u0131l\u0131k gelen dalga boylar\u0131, bu pigmentleri harekete ge\u00e7irerek canl\u0131lar\u0131n bizim g\u00f6rebildi\u011fimiz renklerini olu\u015ftururlar. K\u0131z\u0131l\u00f6tesi \u0131\u015f\u0131kta ise i\u00e7lerinde bulundurduklar\u0131 sudan dolay\u0131 \u0131\u015f\u0131\u011f\u0131 belirli bir dalga boyunda so\u011furan mikroplar\u0131n hepsi ayn\u0131 g\u00f6r\u00fcn\u00fcrler. E\u011fer bilim insanlar\u0131 belirli bir dalga boyunda \u0131\u015f\u0131k saptad\u0131klar\u0131nda bunu D\u00fcnya\u2019da g\u00f6r\u00fclen pigmentle\u015fme t\u00fcrlerinin etkilendi\u011fi dalga boylar\u0131yla e\u015fleyebilirlerse, bu uzayda var olan ya\u015fama bir kan\u0131t niteli\u011fi ta\u015f\u0131yabilir. \u00a0Ayr\u0131ca, olu\u015fturulan veri taban\u0131 sayesinde bilim insanlar\u0131 sulu ve ya\u015fama uygun olabilecek g\u00fcne\u015f sistemi d\u0131\u015f\u0131ndaki gezegenleri de y\u00fcksek hassasl\u0131\u011fa sahip teleskoplarla ara\u015ft\u0131rabilirler. Fakat bu tarz ara\u015ft\u0131rmalara giri\u015fmek temelinde de bir meydan okuyu\u015f olarak de\u011ferlendirilebilir. \u00c7\u00fcnk\u00fc, gezegenden yans\u0131yan \u0131\u015f\u0131klar, gezegene yak\u0131n y\u0131ld\u0131z taraf\u0131ndan bask\u0131lanabilir. Ayr\u0131ca buradaki bir ba\u015fka sorun da tekni\u011fin b\u00fct\u00fcn gezegenlerde uygulanabilir olamayaca\u011f\u0131. Tekni\u011fin uygulanabilece\u011fi gezegenlerde transparan ve az bulutlu bir atmosfer olmas\u0131 gerekmekte, bunun aksi s\u00f6z konusu oldu\u011funda mikroorganizmalardan yans\u0131yan \u0131\u015f\u0131\u011f\u0131n yakalanabilmesi s\u00f6z konusu olamaz. Bir di\u011fer \u00f6nemli nokta da, tekni\u011fin referans olarak karbon-temelli canl\u0131lar\u0131n spektrumlar\u0131n\u0131 referans almas\u0131. Yani, bulunmas\u0131 umulan gezegende de canl\u0131 evriminin karbon-temelli olmas\u0131 gerekiyor ki eldeki verilerle bir kar\u015f\u0131la\u015ft\u0131rma yap\u0131labilsin. Sonu\u00e7 olarak makalenin \u015fimdiki haliyle g\u00f6sterdi\u011fine bak\u0131lacak olursa, bu ara\u015ft\u0131rmayla bilim insanlar\u0131 evrenin uzak k\u00f6\u015felerindeki akrabalar\u0131m\u0131z\u0131 ar\u0131yor olacaklar. Makale Referans: doi: 10.1073/pnas.1421237112", "tags": ["d\u00fcnya d\u0131\u015f\u0131 ya\u015fam (uzayl\u0131lar)"]},
{"source": "bilimfili.com", "url": "https://bilimfili.com/sizofreni-suphesiyle-incelemeye-alinan-supheli-30-gen/", "category": "psikoloji", "date": "31 Mart 2019", "title": "\u015eizofreni \u015e\u00fcphesi ile \u0130ncelemeye Al\u0131nan 30 Gen", "content": "University of Basel Biozentrum\u2019u y\u00f6neticisi Prof. Alex Schier, y\u00fcr\u00fctt\u00fc\u011f\u00fc \u00e7al\u0131\u015fmada 30 ayr\u0131 genin \u015fizofreni ile ili\u015fkilendirilebilece\u011fini tespit etti. Schier \u00f6nc\u00fcl\u00fc\u011f\u00fcndeki ara\u015ft\u0131rma ekibi, bu 30 genin etkisi ile beyinde ne gibi patolojik de\u011fi\u015fimler olabilece\u011fini ve davran\u0131\u015fsal bozukluklara yans\u0131malar\u0131n\u0131n nas\u0131l olabilece\u011finin tan\u0131s\u0131n\u0131 da koydu. Cell\u2018de yay\u0131mlanan \u00e7al\u0131\u015fmada ara\u015ft\u0131rma ekibi toplamda 132 ayr\u0131 \u015fizofreni ile ili\u015fkilendirilmi\u015f geni mercek alt\u0131na alm\u0131\u015ft\u0131. Bu genlerin aras\u0131ndan 30 tanesinin \u015fizofreni ile do\u011frudan veya ili\u015fkili sonu\u00e7lar\u0131 oldu\u011fu ortaya koyuldu. Zebra bal\u0131klar\u0131 \u00fczerinde \u00e7al\u0131\u015fan ara\u015ft\u0131rmac\u0131lar bu genlerde ortaya \u00e7\u0131kan hatalar\u0131n, beynin geli\u015fimi veya do\u011fru fonksiyon g\u00f6stermesi \u00fczerinde olumsuz etkileri olabilece\u011fini ve davran\u0131\u015f bozukluklar\u0131na yol a\u00e7abilece\u011fini g\u00f6sterdi. Psikoz bozukluk olan \u015fizofreni ger\u00e7eklik alg\u0131s\u0131n\u0131n bozunmas\u0131 veya k\u0131r\u0131lmas\u0131 olarak kabul g\u00f6rmektedir. Mevcut olmayan sesler duymak, hal\u00fcsinasyonlar ve\u00a0di\u011fer bir tak\u0131m yan\u0131lsamalar hastal\u0131\u011f\u0131n\u00a0belirgin sonu\u00e7lar\u0131d\u0131r. Hastal\u0131\u011f\u0131n ortaya \u00e7\u0131kmas\u0131n\u0131n ard\u0131ndan belirli ila\u00e7lar ile\u00a0de\u011fi\u015fen d\u00fczeylerde control alt\u0131nda tutulabildi\u011fini biliyoruz, ancak byline herhangi bir tedavisi \u015fu an mevcut de\u011fil. Bu konudaki daha eski \u00e7al\u0131\u015fmalarda, \u015fizofreni ile genomumuzda farkl\u0131 bir\u00e7ok geni bar\u0131nd\u0131ran belirli b\u00f6lgelerin ili\u015fkili olabilece\u011fi g\u00f6sterilmi\u015fti. Genetik \u00e7al\u0131\u015fmalarda ara\u015ft\u0131rd\u0131\u011f\u0131m\u0131z \u00f6zellik veya fenotip ile ili\u015fkili olabilece\u011fini d\u00fc\u015f\u00fcnd\u00fc\u011f\u00fcm\u00fcz genom b\u00f6lgelerindeki genleri tespit eder, bu genlerin b\u00f6lge i\u00e7indeki ili\u015fkili k\u0131s\u0131mlar\u0131n\u0131 da analize dahil ederiz. Bunlara her genin protein sentezlemesini sa\u011flayan aktivat\u00f6r k\u0131sm\u0131 olarak d\u00fc\u015f\u00fcnebilece\u011fimiz genin n\u00fckleotit dizisinden \u00f6nce gelen transkripsiyon fakt\u00f6r\u00fc ba\u011flanan k\u0131s\u0131mlar, operat\u00f6r, repressor (bask\u0131lay\u0131c\u0131) dizileri de dahil ediyoruz. Alex Schier ve ekibi de \u015f\u00fcpheli b\u00f6lgeleri benzer \u015fekilde inceleyerek 30 ayr\u0131 genin beyin yap\u0131s\u0131 ve fonksiyonu \u00fczerinde ve de dolay\u0131s\u0131yla davran\u0131\u015fsal bir tak\u0131m paternler \u00fczerinde etkileri oldu\u011funu g\u00f6sterdi. 132 ola\u011fan \u015f\u00fcpheli i\u00e7inden 30\u2019unu ay\u0131rt eden bilimciler bunlardan birinin \u00f6nbeynin geli\u015fimini kontrol eden transkripsiyon fakt\u00f6r\u00fc znf536 oldu\u011funu a\u00e7\u0131klad\u0131. \u00d6nbeyin ise, sosyal davran\u0131\u015flar\u0131m\u0131z\u0131 ve stresi i\u015fletip y\u00f6netmemizi control ediyor. Bu \u015fekilde di\u011fer genlerin de etkilerini g\u00f6zlemleyen ara\u015ft\u0131rmac\u0131lar beyindeki olas\u0131 sonu\u00e7lar\u0131 ile her bir genin \u015fizofreni hastal\u0131\u011f\u0131 \u00fczerindeki etkilerini bir harita haline getirdi. Bir insan\u0131n \u015fizofreni hastal\u0131\u011f\u0131n\u0131\u00a0nas\u0131l geli\u015ftirdi\u011fini ve genlerin bu noktadaki tekil sorumluluklar\u0131n\u0131 hen\u00fcz bilmiyoruz. Ancak zebra bal\u0131klar\u0131 \u00fczerinde sa\u011flamas\u0131 yap\u0131lacak olan bulgular ile, beyinde hastal\u0131\u011f\u0131n tedavisi i\u00e7in hedeflenecek b\u00f6lgelerin ve genlerin belirlenmesi daha m\u00fcmk\u00fcn ve kolay hale gelebilir.", "tags": ["genler", "\u015eizofreni (Ayr\u0131k-zihin) bozuklu\u011fu", "zihinsel hastal\u0131klar (psikopatoloji)"]},
{"source": "bilimfili.com", "url": "https://bilimfili.com/renk-degistirebilen-bukalemun-tipi-yapay-deri-uretildi/", "category": "teknoloji", "date": "17 Mart 2015", "title": "Renk De\u011fi\u015ftirebilen, Bukalemun Tipi Yapay Deri \u00dcretildi!", "content": "Kapak G\u00f6rsel:\u00a0The Optical Society (OSA) Bir\u00e7ok renk se\u00e7ene\u011fine sahip bu materyal; g\u00f6r\u00fcnt\u00fc teknolojilerinde tamamen yeni bir bi\u00e7im i\u00e7in, renk-de\u011fi\u015fimine dayal\u0131 kamuflaj ve binalardaki, k\u00f6pr\u00fclerdeki ve hava ta\u015f\u0131tlar\u0131ndaki belli belirsiz kusurlar\u0131 saptayabilen sens\u00f6rler i\u00e7in ilgi \u00e7ekici imkanlar sunuyor. \u00c7al\u0131\u015fman\u0131n makalesi\u00a012 Mart\u2019ta The Optical Society (OSA)\u2018nin\u00a0Optica adl\u0131 dergisinde\u00a0yay\u0131nland\u0131. Esnek, bukalemun tarz\u0131 ve esnedik\u00e7e renk de\u011fi\u015ftiren bir deri ilk kez \u00fcretildi. \u0130nsan sa\u00e7\u0131ndan binlerce kat daha ince silikon bir film \u00fczerine \u0131\u015f\u0131\u011f\u0131n dalga boyundan daha k\u00fc\u00e7\u00fck oyma minik hatlar i\u015flenmesiyle; ara\u015ft\u0131rmac\u0131lar, nas\u0131l esnedi\u011fine ya da e\u011fildi\u011fine ba\u011fl\u0131 olarak materyalin yans\u0131tt\u0131\u011f\u0131 \u00e7e\u015fitli renkleri se\u00e7ebildiler. B\u00fcy\u00fck halini g\u00f6rmek i\u00e7in g\u00f6rselin \u00fczerine t\u0131klay\u0131n. Boyalarda, kuma\u015flarda ve di\u011fer do\u011fal maddelerde g\u00f6rd\u00fc\u011f\u00fcm\u00fcz renkler; beyaz \u0131\u015f\u0131k spektrumunun maddenin y\u00fczeyinden yans\u0131mas\u0131 sonucu olu\u015furlar. Her y\u00fczeyin benzersiz kimyasal bile\u015fi\u011fi; \u0131\u015f\u0131\u011f\u0131n \u00e7e\u015fitli dalga boylar\u0131n\u0131 ya da ku\u015faklar\u0131n\u0131 absorbe eder. Absorbe olmayanlar ise geri yans\u0131rlar. D\u00fc\u015f\u00fck dalga boyu; nesnelere mavi renk tonunu verirken ve b\u00fcy\u00fck dalga boyu ise k\u0131rm\u0131z\u0131 renk g\u00f6r\u00fcn\u00fcr. Y\u00fczeydeki renk de\u011fi\u015fimi \u2013\u00f6rne\u011fin, sonbaharda a\u011fa\u00e7lardaki yapraklar\u2013 kimyasal yap\u0131da bir de\u011fi\u015fim olmas\u0131n\u0131 gerektirir. Son d\u00f6nemde, m\u00fchendisler ve bilimciler bir kimsenin kimyasal boya ve pigmentlere ihtiya\u00e7 duymadan tasar\u0131m renkleri olu\u015fturmay\u0131 m\u00fcmk\u00fcn k\u0131lacak ba\u015fka bir yakla\u015f\u0131m ar\u0131yorlard\u0131. Materyalin kimyasal bile\u015fimini kontrol etmek yerine\u00a0\u00e7ok k\u00fc\u00e7\u00fck \u00f6l\u00e7eklerdeki y\u00fczey hatlar\u0131n\u0131 kontrol edebilmek m\u00fcmk\u00fcnd\u00fcr, b\u00f6ylece bu hatlar \u0131\u015f\u0131\u011f\u0131n belli dalga boylar\u0131yla etkile\u015fime girer ve belirli dalga boylar\u0131n\u0131 yans\u0131t\u0131r. Bu tarz bir \u201cyap\u0131sal renk\u201d; do\u011fada pek nadir g\u00f6r\u00fcn\u00fcr, fakat baz\u0131 kelebekler ve karafatmalar taraf\u0131ndan par\u0131lt\u0131l\u0131 bir renk g\u00f6r\u00fcn\u00fcm\u00fc olu\u015fturmak i\u00e7in kullan\u0131l\u0131r. \u201cE\u011fer \u00e7ok hassas e\u011fimli bir y\u00fczeye sahipseniz, \u0131\u015f\u0131\u011f\u0131n belirli dalga boylar\u0131n\u0131 yakalayabilirsiniz. \u00d6zelliklerini ve \u0131\u015f\u0131kla temas \u015feklini bu y\u00fczeyin boyutlar\u0131yla oynayarak de\u011fi\u015ftirebilirsiniz.\u201d Geleneksel optik yerine,\u00a0\u0131\u015f\u0131\u011f\u0131 yap\u0131yla kontrol etmek yeni bir y\u00f6ntem de\u011fil. Astronomide, \u00f6rne\u011fin; k\u0131r\u0131n\u0131m a\u011f\u0131 olarak bilinen birbirinden ayr\u0131k yar\u0131klar \u0131\u015f\u0131\u011f\u0131 y\u00f6nlendirmek ve bile\u015fen renklerine ay\u0131rmak i\u00e7in d\u00fczenli olarak kullan\u0131l\u0131r. \u00d6te yandan, renklere bu teknikle h\u00fckmedebilme \u00e7abalar\u0131 optik kayb\u0131n \u00e7ok fazla olmas\u0131ndan kaynakl\u0131 olarak kullan\u0131\u015fs\u0131z g\u00f6r\u00fcn\u00fcyordu. Makalenin yazarlar\u0131; tamamen farkl\u0131 bir dizaynla, umduklar\u0131 renk kontrol\u00fcn\u00fc ba\u015farmak i\u00e7in\u00a0ayn\u0131\u00a0prensibi uygulad\u0131lar. Yar\u0131klar\u0131n filmle ayr\u0131ld\u0131\u011f\u0131\u00a0yere, film yerine \u00fczerine e\u011fimler oyulmu\u015f bir silikon katman yerle\u015ftirdiler. I\u015f\u0131\u011f\u0131n b\u00fct\u00fcn bir g\u00f6kku\u015fa\u011f\u0131 sa\u00e7\u0131lmas\u0131 yerine, bu \u00e7\u0131k\u0131nt\u0131lar (e\u011fimler) \u0131\u015f\u0131\u011f\u0131n \u00e7ok spesifik bir dalga boyunu yans\u0131tt\u0131. Bu \u00e7\u0131k\u0131nt\u0131lar aras\u0131ndaki bo\u015fluklar\u0131n ayarlanmas\u0131 ile, yans\u0131mas\u0131 istenilen \u00f6zel bir rengi se\u00e7ebilmek m\u00fcmk\u00fcn. K\u0131r\u0131n\u0131m a\u011f\u0131ndaki yar\u0131klardan farkl\u0131 olarak, silikon \u00e7\u0131k\u0131nt\u0131lar\u0131 olduk\u00e7a elveri\u015fli ve basit\u00e7e bir ayarlama ile istenilen renk frekans\u0131 yans\u0131t\u0131labiliyor. B\u00fcy\u00fck halini g\u00f6rmek i\u00e7in g\u00f6rselin \u00fczerine t\u0131klay\u0131n. \u00c7al\u0131\u015fman\u0131n Berkeley \u00dcniversitesi tak\u0131m\u0131ndan ve makalenin yazarlar\u0131ndan Connie J. Chang-Hasnain: \u201cE\u011fer \u00e7ok hassas e\u011fimli bir y\u00fczeye sahipseniz, \u0131\u015f\u0131\u011f\u0131n belirli dalga boylar\u0131n\u0131 yakalayabilirsiniz. \u00d6zelliklerini ve \u0131\u015f\u0131kla temas \u015feklini bu y\u00fczeyin boyutlar\u0131yla oynayarak de\u011fi\u015ftirebilirsiniz.\u201d diyor. Esnek, renk de\u011fi\u015fimi sa\u011flayan y\u00fczey geli\u015ftirmeye y\u00f6nelik daha \u00f6nceki \u00e7abalar baz\u0131 a\u00e7\u0131lardan yetersiz kald\u0131. Oyulmas\u0131 kolay metal y\u00fczeyler kullan\u0131\u015fs\u0131zd\u0131, gelen \u0131\u015f\u0131\u011f\u0131n yaln\u0131zca bir k\u0131sm\u0131n\u0131 yans\u0131t\u0131yorlard\u0131. Di\u011fer y\u00fczeyler ise yeterli kontrol\u00fc sa\u011flamak i\u00e7in uygun esnekli\u011fe sunma noktas\u0131nda ya \u00e7ok kal\u0131n ya da \u00e7ok sert kal\u0131yorlar ve uygulamay\u0131 g\u00fc\u00e7le\u015ftiriyorlard\u0131. Berkeley ekibi yakla\u015f\u0131k 120 nanometre kal\u0131nl\u0131\u011f\u0131ndaki yar\u0131 iletken silikonu kullanarak kendi optik \u00e7\u0131k\u0131nt\u0131lar\u0131n\u0131 olu\u015fturup bu tip zorluklar\u0131n \u00fcstesinden gelmeyi ba\u015fard\u0131lar. Silikon barlar\u0131 esnek silikonlara yerle\u015ftirerek esnekli\u011fini sa\u011flayabildiler. Silikonun esnetilmesi ya da b\u00fck\u00fclmesi, \u00e7\u0131k\u0131nt\u0131lar\u0131n periyodunda yans\u0131mas\u0131n\u0131 buluyordu. Ayn\u0131 zamanda da yar\u0131 iletken materyal ekibin olduk\u00e7a ince, m\u00fckemmel bir yass\u0131l\u0131k ve istenilen y\u00fczey \u00f6zelliklerine sahip imalat\u0131 basit bir deri olu\u015fturmalar\u0131na olanak sundu. Bu durum gelen \u0131\u015f\u0131\u011f\u0131n %83\u2019\u00fcne varan bir yans\u0131tma olu\u015fturabilen ve olduk\u00e7a keskin renkleri yans\u0131tabilen \u00e7ok kullan\u0131\u015fl\u0131 bir materyal olu\u015fturuyor. 25 nanometrelik bir periyot de\u011fi\u015fimi sa\u011flayan ba\u015flang\u0131\u00e7 tasar\u0131m\u0131; ye\u015filden sar\u0131ya, turuncuya ve k\u0131rm\u0131z\u0131ya kadar parlak renkleri olu\u015fturabildi. Ara\u015ft\u0131rmac\u0131lar; geli\u015ftirilecek tasar\u0131mlar\u0131n, daha geni\u015f bir \u00e7e\u015fitlilikteki renkleri kapsayaca\u011f\u0131na inan\u0131yorlar. Bu sunu\u015f i\u00e7in ara\u015ft\u0131rmac\u0131lar bir santimetrekarelik renk-de\u011fi\u015fim silikon katman\u0131 olu\u015fturdular. Ticari uygulamalarda kullan\u0131labilecek kadar yeterli b\u00fcy\u00fckl\u00fckteki materyalin olu\u015fturulabilmesi i\u00e7in daha fazla geli\u015ftirilmeye ihtiyac\u0131 var. Chang-Hasnain; bir sonraki ad\u0131m\u0131n; materyali daha b\u00fcy\u00fck \u00f6l\u00e7eklerde \u00fcretmek olaca\u011f\u0131n\u0131 ve e\u011flence, g\u00fcvenlik ve g\u00f6r\u00fcnt\u00fcleme gibi alanlarda uygulamalar bulabilmeyi \u00fcmit ettiklerini s\u00f6yl\u00fcyor. T\u00fcketiciler i\u00e7in, bukalemun materyali; yeni g\u00f6r\u00fcnt\u00fcleme teknolojilerinde, d\u0131\u015f mekan e\u011flencelerindeki parlak \u0131\u015f\u0131k sunumlar\u0131nda kullan\u0131labilir. Ayn\u0131 zamanda da \u00e7evreye uyum sa\u011flayan etkin kamuflaj cihazlar\u0131n\u0131n olu\u015fturulabilmesinin yollar\u0131n\u0131 da a\u00e7\u0131yor. Daha g\u00fcnl\u00fck uygulamalar ise k\u00f6pr\u00fcler, binalar ya da u\u00e7ak kanatlar\u0131ndaki yap\u0131sal bozulmalar\u0131 renk de\u011fi\u015ftirerek saptayabilen sens\u00f6rlerin \u00fcretimi olabilir. Makale Referans\u0131: Li Zhu, Jonas Kapraun, James Ferrara, Connie J. Chang-Hasnain. Flexible photonic metastructures for tunable coloration. Optica, 2015; 2 (3): 255 DOI:10.1364/OPTICA.2.000255\n Kaynak: The Optical Society,\u00a0http://www.osa.org/en-us/about_osa/newsroom/news_releases/2015/engineers_create_chameleon-like_artificial_%E2%80%98skin%E2%80%99/", "tags": ["biyoteknoloji", "dermatoloji"]},
{"source": "bilimfili.com", "url": "https://bilimfili.com/cd38-mutasyonu-ve-otizm-ile-potansiyel-iliskisi/", "category": "psikoloji", "date": "9 Mart 2019", "title": "CD38 Mutasyonu ve Otizm ile Potansiyel \u0130li\u015fkisi", "content": "Oksitosin hormonu \u00fczerinde yap\u0131lan ara\u015ft\u0131rmalarda, bu hormonun anksiyete, empati, sosyal etkile\u015fim ve korumac\u0131l\u0131k hatta sorumluluk duygular\u0131 \u00fczerinde \u00e7ok olumlu etkilerinin oldu\u011fu g\u00f6sterilmi\u015fti. Bu nedenlerle de oksitosin son d\u00f6nemlerde gittik\u00e7e artan bi\u00e7imde otizm spektrum bozuklu\u011fu (ASD) ara\u015ft\u0131rmalar\u0131n\u0131n da genel ve etkili bir konu mankeni olmaya ba\u015flad\u0131. Bunun temel mant\u0131\u011f\u0131 ise, otizmin d\u00fc\u015f\u00fck oksitosin seviyesi ile ili\u015fkilendirilebilen davran\u0131\u015fsal ve bili\u015fsel de\u011fi\u015fimler ile karakterize edilmesidir. CD38 ad\u0131 ile bildi\u011fimiz enzimin yak\u0131n zamanda oksitosin salg\u0131lanmas\u0131 ile kritik bir ili\u015fki i\u00e7inde oldu\u011fu g\u00f6sterildi. FASEB Journal\u2018de yay\u0131mlanan hayvan \u00e7al\u0131\u015fmas\u0131nda, CD38 geninin aktif \u015fekilde enzimini yani protein \u00fcr\u00fcn\u00fcn\u00fc eksprese etmesi (sentezlemesi) s\u00fcrecinde bir sorun olu\u015ftu\u011funda bu s\u00fcre\u00e7 engellendi\u011finde beynin sosyal davran\u0131\u015flar i\u015flevinde etkili olan prefrontal kortekste fonksiyonel de\u011fi\u015fimlere neden oldu\u011fu g\u00f6sterildi. Ara\u015ft\u0131rmay\u0131 dizayn ederken, ara\u015ft\u0131rmac\u0131lar fareleri d\u00f6rt ana gruba ay\u0131rarak yeti\u015fkin di\u015fi, yeti\u015fkin erkek, ergen erkek ve di\u015fi olarak grupland\u0131rd\u0131. Akabinde MR g\u00f6r\u00fcnt\u00fcleme teknolojisi, elektrofizyoloji ve biyokimyasal deneyler yolu ile bu CD38 enzimi sentezleyemeyen d\u00f6rt grubu da birbirlerine denk gelen kontrol gruplar\u0131 ile kar\u015f\u0131la\u015ft\u0131rd\u0131. Yeti\u015fkin erkek farelerde ileri derecede beyin b\u00fcy\u00fcmesi ve n\u00f6ron fonksiyon bozukluklar\u0131 g\u00f6zlemlendi. Bu semptomlar ise daha \u00f6nce bahsi ge\u00e7en oksitosin veya benzeri etkileri olan di\u011fer n\u00f6rotransmitterlerin sosyal davran\u0131\u015f, empati ve genel iyi olma hali ile ili\u015fkili olan de\u011fi\u015fim paternlerine de benzer g\u00f6r\u00fcn\u00fcyordu. Hem gen\u00e7 hem de yeti\u015fkin di\u015fi fareler ile birlikte ergen dedi\u011fimiz gen\u00e7 erkekler ise normal bir beyin geli\u015fimi g\u00f6sterdi. Bunlara kar\u015f\u0131n ergen ve yeti\u015fkin di\u015filer n\u00f6ron fonksiyonlar\u0131nda s\u0131n\u0131rl\u0131 da olsa de\u011fi\u015fimler g\u00f6sterdi. Ergen erkek fareler ise vokalizasyon emisyonu oran\u0131nda yani farelerde sosyal etkile\u015fimlerini izleyebildi\u011fimiz g\u00f6stergeleri olarak d\u00fc\u015f\u00fcnebilece\u011fimiz parametrelerinde d\u00fc\u015f\u00fc\u015f g\u00f6sterdi. Bu bulgular, ilerideki yeti\u015fkinlik s\u00fcrecinde oksitosin yoksunlu\u011fu ile ili\u015fkilendirilen sosyal etkile\u015fim ve ileti\u015fim bozukluklar\u0131na, ve bu yetilerdeki d\u00fc\u015f\u00fc\u015fe sebep olabilen\u00a0bir \u00f6n veri olarak da de\u011fer kazan\u0131yor. Ge\u00e7mi\u015f ara\u015ft\u0131rmalardaki buluntular ile ili\u015fkilendirildi\u011finde otizm gibi di\u011fer geli\u015fimsel hastal\u0131klar\u0131n geli\u015fimi, ortaya \u00e7\u0131k\u0131\u015f\u0131, ilerleyi\u015fi ve bu yolla da terapisi ve tedavisi ile \u00e7ok yak\u0131ndan ilgili olabilece\u011fini g\u00f6steren ara\u015ft\u0131rmac\u0131lar \u015fimdi bu oksitosin hormonunun direkt veya sentetik olarak s\u00fcrece dahil edilmesi ile otizm ba\u015fta olmak \u00fczere bu spektrumda olan rahats\u0131zl\u0131klara kar\u015f\u0131 aktif m\u00fccadelenin s\u00fcrd\u00fcr\u00fclmesini sa\u011flayacak incelemeleri y\u00fcr\u00fctmeye ba\u015fl\u0131yor. Ara\u015ft\u0131rmac\u0131lardan Fransa\u2019daki\u00a0National Center for Scientific Research b\u00fcnyesindeki\u00a0Paris-Saclay Institute of Neuroscience\u2019tan Dr. Jos\u00e9 Manuel Cancela\u2019ya g\u00f6re devam eden s\u00fcre\u00e7te art\u0131k duygusal, sosyal ve davran\u0131\u015fsal bir tak\u0131m zorluklar\u0131n CD38 \u00fczerinde do\u011fal olarak da oksitosin veya di\u011fer benzer n\u00f6rotransmitterler \u00fczerinde olumlu etkileri olan farmokolojik \u00e7\u00f6z\u00fcmlerin klinik sonu\u00e7lar\u0131n\u0131n neler olabilece\u011fini incelemek gerekti\u011fine ve bir sonraki a\u015faman\u0131n bu oldu\u011funa i\u015faret etti.", "tags": ["empati", "genler", "hormonlar", "Otizm spektrumu (Kendicilik izgesi) bozuklu\u011fu"]},
{"source": "bilimfili.com", "url": "https://bilimfili.com/depresyondaki-insanlar-dili-farkli-kullaniyor/", "category": "psikoloji", "date": "10 Mart 2019", "title": "Depresyondaki \u0130nsanlar Dili Farkl\u0131 Kullan\u0131yor", "content": "Depresyon, nas\u0131l hareket etti\u011finizden ve nas\u0131l y\u00fcr\u00fcd\u00fc\u011f\u00fcn\u00fczden tutun da etraf\u0131n\u0131zdaki insanlarla nas\u0131l etkile\u015fim kurdu\u011funuza kadar neredeyse her \u015feyi de\u011fi\u015ftirir. Hatta konu\u015fma bi\u00e7iminizde ve kendinizi yazarak ifade eti\u011finizde bile depresyon hali fark edilebilirdir. \u00d6te yandan \u201cdepresif bir dil\u201d,\u00a0 bazen di\u011fer insanlar \u00fczerinde g\u00fc\u00e7l\u00fc bir etkiye olabilir. \u00d6rne\u011fin, a\u011f\u0131r depresyon sonras\u0131 kendi hayatlar\u0131na son veren; \u015fair Sylvia Plath ve Nirvana grubunun solisti\u00a0Kurt Cobain\u2018in insanlar \u00fczerinde b\u0131rakt\u0131klar\u0131 etkiyi d\u00fc\u015f\u00fcn\u00fcn. Depresyon ve dil aras\u0131ndaki ili\u015fkinin saptanabilmesi \u00fczerine uzunca bir s\u00fcredir ara\u015ft\u0131rmalar y\u00fcr\u00fct\u00fcl\u00fcyor ve bu noktada; teknoloji, resmin tamam\u0131na yakla\u015fmam\u0131z i\u00e7in olduk\u00e7a faydal\u0131 bir ara\u00e7 g\u00f6revi g\u00f6r\u00fcyor. 2018 Ocak aynda Clinical Psychological Science\u2018da yay\u0131mlanan bir ara\u015ft\u0131rma, bir kimsenin depresyonda olup olmad\u0131\u011f\u0131n\u0131 tutarl\u0131 bir bi\u00e7imde anlayabilme noktas\u0131nda yard\u0131mc\u0131 olabilecek bir dizi s\u00f6zc\u00fc\u011f\u00fc belirledi. Geleneksel olarak, bu alandaki dilsel analizler onlar\u0131 do\u011frudan okuyan ve hakk\u0131nda notlar tutan ara\u015ft\u0131rmac\u0131lar taraf\u0131ndan yap\u0131l\u0131rd\u0131. Bug\u00fcnlerde ise, bilgisayarl\u0131 yaz\u0131 analizi y\u00f6ntemleri \u00e7ok geni\u015f bir veri bankas\u0131n\u0131 neredeyse dakikalar i\u00e7ince analiz edebilmemize olanak tan\u0131yor. Bu da insanlar\u0131n g\u00f6z\u00fcnden ka\u00e7abilecek dilsel \u00f6zellikleri ve gramer \u00f6rg\u00fcs\u00fcn\u00fc yakalamada;\u00a0s\u00f6zc\u00fck \u00e7e\u015fitlili\u011fini, ortalama c\u00fcmle uzunlu\u011funu, s\u00f6zc\u00fck ve s\u00f6zc\u00fck gruplar\u0131n\u0131n da\u011f\u0131l\u0131m ve yayg\u0131nl\u0131\u011f\u0131ndaki y\u00fczdeyi hesaplamada bize yard\u0131mc\u0131 olabiliyor. \u015eimdiye kadar, Cobain ve Plath gibi tan\u0131nm\u0131\u015f sanat\u00e7\u0131lar\u0131n \u00e7al\u0131\u015fmalar\u0131nda oldu\u011fu gibi, depresyondaki ki\u015filerin yaz\u0131lar\u0131 ve g\u00fcnl\u00fckleri de faydal\u0131 birer ara\u00e7 oldu. Bununla birlikte, depresyondaki insanlar\u0131n konu\u015fmalar\u0131nda do\u011fal dil kullan\u0131mlar\u0131ndaki ufak par\u00e7alar da bir bak\u0131\u015f a\u00e7\u0131s\u0131 elde etmede yard\u0131mc\u0131 oldu. Hepsi birden d\u00fc\u015f\u00fcn\u00fcld\u00fc\u011f\u00fcnde, bu gibi ara\u015ft\u0131rmalardan elde edilen veriler depresyon semptomlar\u0131n\u0131 g\u00f6steren ve g\u00f6stermeyen ki\u015filer aras\u0131nda dil d\u00fczeyinde tutarl\u0131 ve bariz farklar oldu\u011fu ortaya \u00e7\u0131k\u0131yor. Olumsuz kelimeler ve birinci tekil \u015fah\u0131s zamirleri, birer i\u015faret olabilir. G\u00f6rsel Telif: hikrcn/Shutterstock Dil; i\u00e7erik ve bi\u00e7im (tarz) olmak \u00fczere iki bile\u015fene ayr\u0131labilir. \u0130\u00e7erik, ne anlatt\u0131\u011f\u0131m\u0131zla ilgilidir; yani c\u00fcmlelerimizin anlam\u0131 veya konusu. Depresyon semptomlar\u0131 g\u00f6steren bir ki\u015finin, c\u00fcmlelerinde fazla miktarda negatif duygular i\u00e7eren kelimeler \u2013\u00f6zellikle de\u00a0 olumsuz s\u0131fatlar ve olumsuz zarflar\u2013kulland\u0131\u011f\u0131n\u0131 \u00f6\u011frenmek; kimseye \u015fa\u015f\u0131rt\u0131c\u0131 gelmez. Ancak ilgin\u00e7 olan bir \u015fey var ki; o da, zamirlerin kullan\u0131m\u0131d\u0131r. Depresyon semptomlar\u0131 g\u00f6steren insanlar,\u00a0belirgin bir bi\u00e7imde birinci tekil \u015fah\u0131s (\u201cben\u201d, \u201ckendim\u201d gibi) ifadelerini kullan\u0131rken ve ikinci ve \u00fc\u00e7\u00fcnc\u00fc tekil ya da \u00e7o\u011ful \u015fah\u0131s (\u201csen\u201d, \u201csiz\u201d, \u201co\u201d, \u201conlar\u201d) ifadelerini fark edilir bir bi\u00e7imde az kullan\u0131yor. Zamir kullan\u0131m\u0131ndaki bu \u00f6rg\u00fc, depresyondaki insanlar\u0131n kendilerine daha odak halde olduklar\u0131n\u0131 ve \u00e7evrelerindeki insanlar\u0131 daha az ba\u011flant\u0131ya ge\u00e7tiklerini g\u00f6steriyor. Ara\u015ft\u0131rmac\u0131lara g\u00f6re, bu zamir kullan\u0131m\u0131, depresyon tan\u0131s\u0131 i\u00e7in olumsuz duygu i\u00e7eren kelime kullan\u0131m\u0131ndan daha g\u00fcvenilir bir belirte\u00e7tir.\u00a0 Ruminasyon (ki\u015fisel sorunlar \u00fczerinde d\u00f6n\u00fcp durma) ve sosyal izolasyonun, depresyonun yayg\u0131n \u00f6zellikleri oldu\u011funu biliyoruz.\u00a0Ancak, bu bulgular\u0131n dikkat veya d\u00fc\u015f\u00fcnce tarz\u0131ndaki farkl\u0131l\u0131klar\u0131 yans\u0131t\u0131p yans\u0131tmad\u0131\u011f\u0131n\u0131 hen\u00fcz bilmiyoruz. Depresyon, insanlar\u0131n kendilerine odaklanmas\u0131na m\u0131 sebep oluyor, yoksa; kendi d\u00fc\u015f\u00fcncelerine odaklanan insanlar m\u0131 depresyon belirtilerine sahip oluyor? Dil tarz\u0131, ifade etti\u011fimiz i\u00e7erikten ziyade kendimizi nas\u0131l ifade etti\u011fimizle ilgilidir. 2018 y\u0131l\u0131nda\u00a0Clinical Psychological Science\u2019da yay\u0131mlanan \u00e7al\u0131\u015fmada,\u00a06.400\u2019den fazla \u00fcyeyi inceleyen\u00a064 \u00e7evrimi\u00e7i zihinsel sa\u011fl\u0131k forumunun b\u00fcy\u00fck bir veri metin analizi yap\u0131ld\u0131. Analizler sonucu, \u201cher zaman\u201d, \u201cherkes\u201d \u201chi\u00e7bir \u015fey\u201d, \u201casla\u201d veya \u201ctamamen\u201d gibi mutlak b\u00fcy\u00fckl\u00fckleri veya olas\u0131l\u0131klar\u0131 ileten \u201cmutlak s\u00f6zc\u00fckler\u201d, zihinsel sa\u011fl\u0131k forumlar\u0131nda zamirlerden veya olumsuz duygu s\u00f6zc\u00fcklerinden daha iyi belirleyiciler olarak saptand\u0131. Depresyonu olanlar\u0131n d\u00fcnya hakk\u0131nda daha siyah ya da beyaz bir bak\u0131\u015f a\u00e7\u0131s\u0131na sahip olaca\u011f\u0131n\u0131 ve bunun kendi dil tarzlar\u0131nda tezah\u00fcr edece\u011fini tahmin ederiz.\u00a019 farkl\u0131 kontrol forumuna k\u0131yasla, mutlak\u00e7\u0131 kelimelerin yayg\u0131nl\u0131\u011f\u0131; kayg\u0131 ve depresyon forumlar\u0131nda yakla\u015f\u0131k % 50, intihar d\u00fc\u015f\u00fcncesi forumlar\u0131nda ise yakla\u015f\u0131k % 80 daha fazlad\u0131r. Dil analizleri depresyon tan\u0131s\u0131nda kullan\u0131labilir. G\u00f6rsel Telif: Dmytro Zinkevych/Shutterstock Zamirler, forumlar aras\u0131nda mutlak kelimelerle benzer bir da\u011f\u0131l\u0131m \u00f6rg\u00fcs\u00fc g\u00f6sterdi, ancak etki daha k\u00fc\u00e7\u00fckt\u00fc.\u00a0Buna kar\u015f\u0131n, olumsuz duygu s\u00f6zc\u00fckleri, intihar d\u00fc\u015f\u00fcncesi forumlar\u0131nda kayg\u0131 ve depresyon forumlar\u0131na g\u00f6re paradoksal olarak daha az yayg\u0131nd\u0131. Ara\u015ft\u0131rma ayr\u0131ca, depresif bir olaydan kurtuldu\u011funu d\u00fc\u015f\u00fcnen \u00fcyelerin iyile\u015fmeleri konusunda olumlu ve te\u015fvik edici yaz\u0131lar yazd\u0131klar\u0131 kurtarma forumlar\u0131n\u0131 da i\u00e7eriyordu.\u00a0Buralarda, pozitif duygu kelimelerinin yakla\u015f\u0131k % 70 oran\u0131nda artt\u0131\u011f\u0131 bulgusuna ula\u015f\u0131ld\u0131. Clinical psychology review\u2019de 2007 y\u0131l\u0131nda yay\u0131mlanan bir ara\u015ft\u0131rma, daha \u00f6nce depresif belirtileri olan insanlar\u0131n, onlar\u0131 tekrar ya\u015famalar\u0131n\u0131n daha muhtemel oldu\u011funu g\u00f6stermi\u015fti.\u00a0Bu nedenle, mutlak\u00e7\u0131 d\u00fc\u015f\u00fcnce e\u011filimi, \u015fu anda bir depresyon belirtisi olmasa bile, depresif ataklara neden olmada rol oynayabilece\u011finin bir i\u015faretidir. Ayn\u0131 durum zamir kullan\u0131m\u0131nda da kendisini g\u00f6sterirken, olumsuz duygu i\u00e7eren s\u00f6zc\u00fck kullan\u0131m\u0131 i\u00e7in -ara\u015ft\u0131rma kapsam\u0131nda\u2013 b\u00f6yle bir durumdan s\u00f6z edemiyoruz. Depresyonun dilini anlamak, depresyon belirtileri olanlar\u0131n d\u00fc\u015f\u00fcnme \u015feklini anlamam\u0131za yard\u0131mc\u0131 olabilir ve bunun pratik sonu\u00e7lar\u0131 da vard\u0131r.\u00a0Ara\u015ft\u0131rmac\u0131lar, blog yaz\u0131lar\u0131 gibi do\u011fal dil i\u00e7eren metin \u00f6rneklerinden \u00e7e\u015fitli zihinsel sa\u011fl\u0131k ko\u015fullar\u0131n\u0131 s\u0131n\u0131fland\u0131rmak i\u00e7in otomatik metin analizini makine \u00f6\u011frenmesiyle birle\u015ftiriyor. Elbette ki bu tarz s\u0131n\u0131fland\u0131rmalar, e\u011fitimli terapistler taraf\u0131ndan zaten yap\u0131l\u0131yor. Fakat \u00f6nemli bir bi\u00e7imde makine \u00f6\u011frenmesi s\u0131n\u0131fland\u0131rmas\u0131 yaln\u0131zca daha fazla veri sa\u011fland\u0131\u011f\u0131 ve daha karma\u015f\u0131k algoritmalar geli\u015ftirildi\u011fi i\u00e7in geli\u015fmeye devam edecektir. Bu da,\u00a0daha \u00f6nce tart\u0131\u015f\u0131lm\u0131\u015f olan mutlakiyet\u00e7ilik, olumsuzluk ve zamirlerin geni\u015f kal\u0131plar\u0131na bakman\u0131n \u00f6tesine ge\u00e7iyor.\u00a0M\u00fckemmeliyet\u00e7ilik, benlik sayg\u0131s\u0131 sorunlar\u0131 ve sosyal kayg\u0131 gibi zihinsel sa\u011fl\u0131k sorunlar\u0131n\u0131n alt kategorilerini gittik\u00e7e daha fazla belirlemek i\u00e7in bilgisayarlar\u0131 kullanmaya y\u00f6nelik \u00e7al\u0131\u015fmalar ba\u015flat\u0131lm\u0131\u015ft\u0131r. \u00d6te yandan, depresyonla ili\u015fkili bir dili ger\u00e7ekten depresyona girmeden kullanmak m\u00fcmk\u00fcnd\u00fcr.\u00a0Sonu\u00e7ta, ac\u0131 \u00e7ekip \u00e7ekmedi\u011finizi belirleyen zaman i\u00e7inde nas\u0131l hissedece\u011finizdir.\u00a0Ancak D\u00fcnya Sa\u011fl\u0131k \u00d6rg\u00fct\u00fc, d\u00fcnya \u00e7ap\u0131nda 300 milyondan fazla insan\u0131n \u015fu anda depresyonla ya\u015fad\u0131\u011f\u0131n\u0131 tahmin ediyor ve bu say\u0131 2005\u2019ten bu yana % 18\u2019den fazla bir art\u0131\u015f g\u00f6stermi\u015ftir. Dolay\u0131s\u0131yla durumu tespit etmek i\u00e7in daha fazla araca sahip olmak, sa\u011fl\u0131\u011f\u0131 iyile\u015ftirmek ve\u00a0 Plath ya da Cobain gibi trajik intiharlar\u0131 \u00f6nlemek i\u00e7in kesinlikle \u00f6nemlidir.", "tags": ["Anksiyete (Kayg\u0131 bozuklu\u011fu)", "Depresyon (\u00c7\u00f6kertici bozukluk)", "dikkat", "dil", "duygular", "konu\u015fma"]},
{"source": "bilimfili.com", "url": "https://bilimfili.com/derin-uyku-esnasinda-yeni-kelimeler-ogrenilebilir-mi/", "category": "psikoloji", "date": "20 Nisan 2019", "title": "Derin Uyku Esnas\u0131nda Yeni S\u00f6zc\u00fckler \u00d6\u011frenilebilir mi?", "content": "Uykuda ge\u00e7en s\u00fcre bir\u00e7oklar\u0131m\u0131za bo\u015fa ge\u00e7en bir s\u00fcre, yarat\u0131c\u0131 bir tak\u0131m bili\u015fsel yeteneklerimizi kullanmad\u0131\u011f\u0131m\u0131z, \u00f6\u011frenmedi\u011fimiz, g\u00f6rmedi\u011fimiz, duymad\u0131\u011f\u0131m\u0131z veya az duydu\u011fumuz bir zaman zarf\u0131 olarak gelmektedir. Bu nedenle, uyku s\u00fcrecini daha yarat\u0131c\u0131 ve efektif kullanman\u0131n yolu da s\u00fcrekli pop\u00fcler sinirbilimi ve psikoloji ara\u015ft\u0131rmalar\u0131n\u0131n bir par\u00e7as\u0131 olmu\u015ftur. Bilindi\u011fi \u00fczre, \u015fimdiye kadarki ara\u015ft\u0131rmalarda, hemen uykudan \u00f6nceki uyan\u0131k zaman esnas\u0131nda \u00f6\u011frenilen bilgilerin haf\u0131za haline gelmesi ve uykuda bu haf\u0131zalar\u0131n g\u00fc\u00e7lenip stabilize edilerek beyinde yer edinmesini incelemek i\u00e7in dizayn edilmi\u015fti. Ancak direkt olarak uyku s\u0131ras\u0131nda \u00f6\u011frenme bu ara\u015ft\u0131rmalardan pek az\u0131n\u0131n konusu olmu\u015ftu. Bahsi ge\u00e7en bu ara\u015ft\u0131rmalarda uyku s\u0131ras\u0131nda beyinde tekrar edilen bilgilerin, beyinde daha \u00f6nce bulunan bilginin yerinin sa\u011flamla\u015fmas\u0131n\u0131 belirli bir miktar sa\u011flad\u0131\u011f\u0131na dair veriler elde edilmi\u015fti. Uyan\u0131k iken \u00f6\u011frenilen bilgilerin haf\u0131zaya daha iyi yerle\u015ftirilmesi, uyku s\u0131ras\u0131nda tekrar bu bilgilerin verilmesi ile \u00e7ok daha kal\u0131c\u0131 hale gelmesi bu anlamda m\u00fcmk\u00fcnken, ara\u015ft\u0131rmac\u0131lar o halde neden bilginin direkt olarak uyku s\u0131ras\u0131nda beyine yerle\u015ftirilemeyece\u011fi sorusunu sordu ve i\u015fe koyuldu. Asl\u0131nda uyku esnas\u0131nda edinilen bir ilk girdinin, uyan\u0131ld\u0131\u011f\u0131 andan itibaren de kullan\u0131labilir olmas\u0131 veya uyanma an\u0131na kadar beyine yerle\u015fmi\u015f olmas\u0131 bunun ba\u015far\u0131lmas\u0131 i\u00e7in yeterli g\u00f6r\u00fcn\u00fcyor. \u0130svi\u00e7re\u2019deki University of Bern b\u00fcnyesinde Interfaculty Research Cooperation Psikoloji Enstit\u00fcs\u00fc ara\u015ft\u0131rmac\u0131lar\u0131ndan Katharina Henke, Marc Z\u00fcst ve Simon Ruch bu sorunlar \u00fczerine y\u00fcr\u00fctt\u00fckleri ara\u015ft\u0131rmalar\u0131n sonucunda ilk kez yabanc\u0131 bir kelimenin ve \u00e7evirisinin \u00f6\u011flen uykusu ile beyinde uyan\u0131kl\u0131\u011fa kadar yerle\u015fmesini ba\u015far\u0131 ile sa\u011flad\u0131. Uyanman\u0131n akabinde kat\u0131l\u0131mc\u0131lar, uyku s\u0131ras\u0131nda verilen kelimelerin anlamlar\u0131na beyinlerinde eri\u015fme \u015fans\u0131n\u0131 yakalad\u0131. Uyan\u0131k haldeki \u00f6\u011frenme ve i\u015fler bellek (working memory) g\u00f6revlerini g\u00f6ren hipokampus, b\u00f6lgesinin uyku s\u0131ras\u0131nda ili\u015fkili \u00f6\u011frenme ile de alakas\u0131 dolay\u0131s\u0131yla bu \u00e7al\u0131\u015fmada da konu mankeniydi. Current Biology\u2019de yay\u0131mlanan \u00e7al\u0131\u015fmada beyin h\u00fccrelerinin aktif fazlar\u0131n\u0131n uykuda \u00f6\u011frenme i\u00e7in kilit derecede \u00f6nem arz etti\u011fi belirtildi. Katharina Henke\u2019nin ara\u015ft\u0131rma ekibi uykudaki bir insan\u0131n yeni bir semantik ba\u011f\u0131nt\u0131 ile yabanc\u0131 bir kelimenin \u00e7evirisi ile \u2018beynin h\u00fccrelerinin aktif fazlar\u0131n\u0131n\u2019 yard\u0131m\u0131 ile \u00f6\u011frenip \u00f6\u011frenemeyece\u011fini test etti. \u00a0Asl\u0131nda bu fazdaki beyin h\u00fccrelerine \u2018ay\u0131k\u2019 da diyebiliriz. Derin uykuya dald\u0131\u011f\u0131m\u0131zda beyin h\u00fccrelerimiz belirli s\u00fcrelerle aktif veya ay\u0131k kalmaya (up-state) devam ederler, bu s\u00fcreci de yine inaktiflik s\u00fcreci (down-state) takip eder. A\u015fa\u011f\u0131daki g\u00f6rselde de g\u00f6r\u00fcld\u00fc\u011f\u00fc \u00fczre bu fazlar birbirlerini yar\u0131m saniyelik s\u00fcrelerle takip ederler. Sol panel: EEG ile uyku s\u0131ras\u0131nda beyindeki elektrik aktivitesi takip edilen bir ki\u015fiyi g\u00f6r\u00fcyoruz. Sa\u011f panel: Derin uyku s\u0131ras\u0131nda beyindeki EEG\u2019de g\u00f6r\u00fclen faz osilasyonlar\u0131 g\u00f6r\u00fcl\u00fcyor. Buradaki fazlar\u0131n ge\u00e7i\u015findeki ritmik davran\u0131\u015f kal\u0131b\u0131n\u0131 g\u00f6rebiliyoruz. Telif: Simon Ruch/Marc Z\u00fcst, University of Bern Uykuda yapay bir dilden bir kelimenin ve Almanca kar\u015f\u0131l\u0131klar\u0131n\u0131n semantik bir ba\u011f\u0131nt\u0131 ile kal\u0131c\u0131 olarak yerle\u015fmesi ancak ve ancak kelime \u00e7iftlerinin ikincilerinin 2,3 veya 4 kez \u2018ay\u0131k\u2019 fazda tekrarl\u0131 bi\u00e7imde oynat\u0131lmas\u0131 ile m\u00fcmk\u00fcn oldu. Uyumakta olan birey \u201ctofer = kilit\u201d and \u201cguga = fil\u201d kelime \u00e7iftlerini duyuyor ve ara\u015ft\u0131rma b\u00fcnyesinde yap\u0131lan testte kelimelerin sembolize etti\u011fi bi\u00e7imde g\u00f6rece b\u00fcy\u00fck bir \u015feye (guga) k\u00fc\u00e7\u00fck olana ise (tofer) denebilece\u011fini \u015fans fakt\u00f6r\u00fc etkisinden y\u00fcksek bir bi\u00e7imde belirtiyor. Ara\u015ft\u0131rmac\u0131lara g\u00f6re, normalde uyan\u0131k iken kelimelerinin \u00f6\u011frenilmesini sa\u011flayan hipokampus ve dil b\u00f6lgelerinin ortak olarak uykuda da ay\u0131k fazda birlikte \u00e7al\u0131\u015fmalar\u0131 dikkate de\u011fer bir unsur. Ara\u015ft\u0131rman\u0131n ba\u015fyazar\u0131 Marc Z\u00fcst de a\u00e7\u0131klamas\u0131nda bu b\u00f6lgelerin yeni bir \u015fey \u00f6\u011frenme i\u00e7in bilin\u00e7lilikten ba\u011f\u0131ms\u0131z olarak \u00e7al\u0131\u015fabildi\u011fini, uykuda da etkili bir yolak yaratabildiklerini belirtti. Haf\u0131za olu\u015fturmak veya bir \u015feyi hat\u0131rlamak \u00fczere \u00f6\u011frenmek zorunlu olarak bir bilin\u00e7lilik hali gerektirmiyor olabilir. Pratikteki olumlay\u0131c\u0131 verilerinin yan\u0131 s\u0131ra, mevcut ara\u015ft\u0131rmada ayn\u0131 zamanda yine y\u00fcr\u00fcrl\u00fckte olan uyku haf\u0131za ili\u015fkisi \u00fczerine teorileri de tart\u0131\u015fmaya a\u00e7acak geli\u015fmeler kaydedilmi\u015f oldu. Uyku art\u0131k tamamen kapal\u0131 bir mental s\u00fcre\u00e7 olarak zaten d\u00fc\u015f\u00fcn\u00fclmezken, fiziksel d\u00fcnyadan da kopmad\u0131\u011f\u0131m\u0131za dair verilere her g\u00fcn bir yenisi ekleniyor.", "tags": ["bellek (haf\u0131za)", "dil", "\u00f6\u011frenme", "uyku"]},
{"source": "bilimfili.com", "url": "https://bilimfili.com/insanlar-demokrasinin-gelisimi-icin-yeterli-zeka-duzeyine-sahip-olmayabilir/", "category": "psikoloji", "date": "21 Nisan 2019", "title": "\u0130nsanlar Demokrasinin Geli\u015fimi \u0130\u00e7in Yeterli Zek\u00e2 D\u00fczeyine Sahip Olmayabilir", "content": "Demokratik s\u00fcre\u00e7, vatanda\u015flar\u0131n \u2013\u00e7o\u011funlu\u011funun\u2013 en iyi politik aday\u0131 ya da en iyi politik d\u00fc\u015f\u00fcnceyi ay\u0131rt edebildi\u011fi kabul\u00fcne dayan\u0131r. Basit\u00e7e \u00e7o\u011funlu\u011fun egemenli\u011fine dayanan bu s\u00fcre\u00e7, \u00e7e\u015fitli felsefe alanlar\u0131nda da farkl\u0131 g\u00f6r\u00fc\u015flerin ortaya \u00e7\u0131kmas\u0131na neden olmu\u015ftur. Yunanca Demos (halk) ve Kratos (iktidar, erk) s\u00f6zc\u00fcklerinin bir araya getirilmesiyle olu\u015fan, halk\u0131n g\u00fcc\u00fc ya da iktidar\u0131 anlam\u0131nda kullan\u0131lan demokrasi (d\u1ebdmokratia) kavram\u0131, ilk kullan\u0131m\u0131ndan beri felsefesinin temel sorunlar\u0131ndan birisi olmu\u015ftur. Terimin k\u00f6keninden ba\u015flayarak, y\u00fcklenen anlamlar, ge\u00e7irdi\u011fi evreler, teori ve pratik a\u00e7\u0131s\u0131ndan ele al\u0131n\u0131\u015f\u0131nda ve toplumlar\u0131n uygulamalar\u0131nda g\u00f6r\u00fclen farkl\u0131l\u0131klar, olumlu-olumsuz y\u00f6nleriyle felsefi bir temel \u00fczerinde s\u00fcrekli tart\u0131\u015f\u0131lm\u0131\u015ft\u0131r. (TA\u015eKIN, A . \u201cPlaton\u2019un Demokrasi Paradoksu, Popper\u2019\u0131n Yorumlar\u0131 ve T\u00fcrkiye\u2019de Demokrasi Tart\u0131\u015fmalar\u0131\u201d. Kayg\u0131. Uluda\u011f \u00dcniversitesi Fen-Edebiyat Fak\u00fcltesi Felsefe Dergisi (2011): 61-73) \u00d6rne\u011fin bir Antik Yunan d\u00fc\u015f\u00fcn\u00fcr\u00fc olan ve d\u00fc\u015f\u00fcncenin bilgiye ula\u015fmada en ge\u00e7erli yol oldu\u011funu ileri s\u00fcren Platon, egemenli\u011fin, bilgisi yetersiz kitlelerin elinde oldu\u011fu yerlerde demokrasiyi k\u00f6t\u00fc bir y\u00f6netim bi\u00e7imi olarak tan\u0131mlar. \u00d6te yandan 20. y\u00fczy\u0131l\u0131n en \u00f6nemli bilim felsefecilerinden Karl Popper ise demokrasiyi y\u00f6netim bi\u00e7imlerinin en iyisi olarak tan\u0131mlar ve demokratik y\u00f6netimin toplumun en iyi ya\u015fam bi\u00e7imine ula\u015fmas\u0131 yolunu a\u00e7t\u0131\u011f\u0131n\u0131 ileri s\u00fcrer. Meseleye s\u0131n\u0131fsal yakla\u015fan Marxizm ise demokrasi \u00fczerine tart\u0131\u015fmalarda \u201cKim i\u00e7in demokrasi?\u201d sorusunu sorar. Giderek artan ara\u015ft\u0131rma verileri ise, insan akl\u0131n\u0131n talihsiz bir y\u00f6n\u00fcn\u00fc ortaya koyuyor ve demokratik se\u00e7imlerin vasat liderlik ve politikalar \u00fcretti\u011fini g\u00f6steriyor. Psikolog David Dunning\u2019in ba\u015f\u0131n\u0131 \u00e7ekti\u011fi bir ara\u015ft\u0131rma, entelekt\u00fcel anlamda yetersiz insanlar\u0131n, ba\u015fkalar\u0131n\u0131n yetkinli\u011fini veya bu insanlar\u0131n d\u00fc\u015f\u00fcncelerinin kalitesini yarg\u0131layabilecek kapasitede olmad\u0131klar\u0131n\u0131 ortaya koyuyor. \u00d6rne\u011fin, insanlar vergi reformlar\u0131na ili\u015fkin yeterli uzmanl\u0131\u011fa sahip de\u011fillerse, anlaml\u0131 kararlar verebilmek i\u00e7in gerekli olan zihinsel ara\u00e7lardan yoksun olduklar\u0131ndan ger\u00e7ekte uzman olan adaylar aras\u0131nda se\u00e7im yapma konusunda olduk\u00e7a zorluk ya\u015farlar. Sonu\u00e7 olarak, siyasi adaylarla ilgili hi\u00e7bir bilgi ya da ger\u00e7ek, pek \u00e7ok se\u00e7menin bunlar\u0131 do\u011fru bir \u015fekilde de\u011ferlendirme konusundaki do\u011fal yetersizli\u011fini ge\u00e7ersiz k\u0131lamaz. Buna ba\u011fl\u0131 olarak da \u00e7ok ak\u0131ll\u0131 fikirlerin insanlar taraf\u0131ndan benimsenmesi zor olacak, \u00e7\u00fcnk\u00fc \u00e7o\u011fu insan bir fikrin ne kadar iyi oldu\u011funun fark\u0131na varacak kadar sofistike bir d\u00fc\u015f\u00fcn\u00fc\u015f bi\u00e7imine sahip de\u011fildir. \n G\u00fcven-beceri ba\u011flant\u0131s\u0131zl\u0131\u011f\u0131 olarak tan\u0131mlayabilece\u011fimiz bu etki, psikologlar David Dunning ve Justin Kruger\u2019in bir \u00e7al\u0131\u015fmas\u0131ndan sonra\u00a0Dunning-Kruger Etkisi\u00a0olarak isimlendirildi. Bu durum, veri ve bilgi bollu\u011funun as\u0131ls\u0131z bir uzmanl\u0131k hissi olu\u015fturmas\u0131 olarak ifade edilebilir. Bir ba\u015fka ifadeyle, insanlar; esas\u0131nda sahip olduklar\u0131 bilgiden daha \u00e7ok \u015fey bildiklerini d\u00fc\u015f\u00fcnme e\u011filimi g\u00f6steriyor ve yetersizlikleri, \u00e7o\u011funlukla uygun olmayan bir g\u00fcven duygusuyla kutsanm\u0131\u015f durumdad\u0131r. David Dunning ve Justin Kruger taraf\u0131ndan defalarca ortaya koyuldu\u011fu \u00fczere; insanlar, kendi zihinsel becerileri \u00fczerine bir de\u011ferlendirme yapmalar\u0131 s\u00f6z konusu oldu\u011funda, genellikle kendi kendini kand\u0131rma davran\u0131\u015f\u0131 sergiliyorlar.\u00a0Ara\u015ft\u0131rmac\u0131lar, insanlar\u0131n \u015fakalar\u0131n komikli\u011fini, dilbilgisinin do\u011frulu\u011funu veya hatta bir satran\u00e7 oyununda kendi performanslar\u0131n\u0131 de\u011ferlendirme kabiliyetini test ediyor olsalar bile, insanlar\u0131n kendi performanslar\u0131n\u0131 her zaman \u201cortalaman\u0131n \u00fcst\u00fcnde\u201d olarak de\u011ferlendirdi\u011fi sonucuna ula\u015ft\u0131. Ancak test edildi\u011finde ise asl\u0131nda ortalaman\u0131n da alt\u0131nda bir ba\u015far\u0131 g\u00f6sterdikleri g\u00f6r\u00fcld\u00fc. Dunning\u2019e g\u00f6re, beceriksizli\u011finize ba\u011fl\u0131 olarak, di\u011fer insanlar\u0131n beceriksizli\u011fini tartmada da daha k\u00f6t\u00fc bir de\u011ferlendirmede bulunuyorsunuz. \u00d6rne\u011fin, yap\u0131lan bir \u00e7al\u0131\u015fmada, ara\u015ft\u0131rmac\u0131lar, \u00f6\u011frencilerden dil bilgisi becerilerini \u00f6l\u00e7en bir teste kat\u0131lmalar\u0131n\u0131 ve ard\u0131ndan di\u011fer \u00f6\u011frencilerin cevaplar\u0131n\u0131 notland\u0131rmalar\u0131n\u0131 istediler. Ara\u015ft\u0131rma sonu\u00e7lar\u0131nda,\u00a0testin kendisini k\u00f6t\u00fc yapan \u00f6\u011frencilerin di\u011fer \u00f6\u011frencilere daha yanl\u0131\u015f notlar verdi\u011fi g\u00f6r\u00fcld\u00fc. Dahas\u0131; \u00f6\u011frencilerin, do\u011fru cevab\u0131 g\u00f6rseler bile onun do\u011fru cevap oldu\u011funu fark etmedikleri g\u00f6r\u00fcld\u00fc. Esas\u0131nda bu kopuklu\u011fun nedeni olduk\u00e7a basittir; e\u011fer size sunulan bir alandaki bilginizde eksiklikler varsa; kendi bo\u015fluklar\u0131n\u0131z\u0131 ve ba\u015fkalar\u0131n\u0131n bo\u015fluklar\u0131n\u0131 de\u011ferlendirebilecek bir pozisyonda de\u011filsiniz demektir. Ancak garip bir bi\u00e7imde,\u00a0bu deneylerde, en iyi performans\u0131 belirlemede insanlar ba\u015far\u0131s\u0131z olurken, en k\u00f6t\u00fc performans g\u00f6sterenlerin kim oldu\u011fu konusunda kolayca ve do\u011fru bir \u015fekilde karar verme e\u011filimi g\u00f6sterdiler. Dunning\u2019e g\u00f6re, aram\u0131zdaki en beceriksizler; demokrasi konseptinin i\u00e7erisinde bulundurdu\u011fu b\u00fcy\u00fck bir ikilemi i\u015faret eden fel\u00e2ket habercileridir, fakat ne var ki; hemen hepimiz, ki\u015fisel uzmanl\u0131k eksikli\u011fimizden kaynaklanan bir k\u00f6rl\u00fckten muzdaripiz. 2015 y\u0131l\u0131nda Physical Review Physics Education Research\u2018de yay\u0131mlanan bir ara\u015ft\u0131rmada,\u00a0Alman bir sosyolog olan Mato Nagel; Dunning ve Kruger\u2019in teorilerini bir bilgisayar sim\u00fclasyonu arac\u0131l\u0131\u011f\u0131yla olu\u015fturdu\u011fu demokratik bir se\u00e7ime uygulad\u0131. Se\u00e7imin matematiksel modelinde, se\u00e7menlerin kendi liderlik becerilerinin bir \u00e7an e\u011frisine g\u00f6re da\u011f\u0131ld\u0131\u011f\u0131 \u2013baz\u0131lar\u0131 ger\u00e7ekten iyi liderler, baz\u0131lar\u0131 orta, baz\u0131lar\u0131 k\u00f6t\u00fc ancak b\u00fcy\u00fck \u00e7o\u011funlu\u011fu vasat d\u00fczeyde\u2013 ve her se\u00e7menin bir siyasi aday\u0131n liderlik becerilerinin kendisinden daha iyi oldu\u011funu kabul edemedi\u011fini varsay\u0131ld\u0131.\u00a0B\u00f6yle bir se\u00e7im sim\u00fclasyonu yap\u0131ld\u0131\u011f\u0131nda, liderlik becerileri ortalamadan biraz daha iyi olan adaylar\u0131n her zaman kazand\u0131\u011f\u0131 g\u00f6r\u00fcld\u00fc. Ara\u015ft\u0131rma sonu\u00e7lar\u0131na dayanarak Nagel, demokrasilerin nadiren ya da neredeyse hi\u00e7bir zaman en iyi lideri se\u00e7medi\u011fini ileri s\u00fcrd\u00fc. Demokrasilerin avantaj\u0131; diktat\u00f6rl\u00fck bi\u00e7imlerine g\u00f6re avantajlar\u0131, yaln\u0131zca \u201cortalaman\u0131n alt\u0131nda olan adaylar\u0131n lider olmalar\u0131n\u0131\u201d bazen etkili bir \u015fekilde \u00f6nlemeleridir.", "tags": ["devlet", "insan davran\u0131\u015flar\u0131 (davran\u0131\u015f bilimleri)", "insanbilim (antropoloji)", "politika", "zeka"]},
{"source": "bilimfili.com", "url": "https://bilimfili.com/yurtdisinda-yasama-deneyimi-benlik-algisini-netlestiriyor/", "category": "psikoloji", "date": "4 Nisan 2019", "title": "Yurtd\u0131\u015f\u0131nda Ya\u015fama Deneyimi, Benlik Alg\u0131s\u0131n\u0131 Netle\u015ftiriyor", "content": "ABD\u2019deki Rice \u00dcniversitesi,\u00a0Columbia \u00dcniversitesi ve North Carolina \u00dcniversitesi ara\u015ft\u0131rmac\u0131lar\u0131n\u0131n Organizational Behavior and Human Decision Processes dergisinde yay\u0131mlad\u0131klar\u0131 \u00e7al\u0131\u015fmaya g\u00f6re, yurtd\u0131\u015f\u0131nda ya\u015famak benlik alg\u0131s\u0131n\u0131 netle\u015ftiriyor. Yurtd\u0131\u015f\u0131nda ya\u015fayan insanlar kendileriyle ilgili daha tutarl\u0131, net ve stabil inan\u00e7lar geli\u015ftiriyor. Kariyer planlar\u0131n\u0131 karakterlerine daha uygun \u00e7izebiliyor. Benlik alg\u0131s\u0131yla ilgili daha \u00f6nce de \u00e7al\u0131\u015fmalar yap\u0131lm\u0131\u015f ve bo\u015fanmak, i\u015ften \u00e7\u0131kar\u0131lmak gibi olaylar\u0131n ki\u015filerin benlik alg\u0131s\u0131n\u0131 bulan\u0131kla\u015ft\u0131rd\u0131\u011f\u0131 sonucuna var\u0131lm\u0131\u015ft\u0131. Benlik alg\u0131s\u0131n\u0131 netle\u015ftirme \u00fczerine ise en az 100 y\u0131ld\u0131r kafa yoruldu\u011funu, Alman filozof Hermann von Keyserling taraf\u0131ndan 1919\u2019da yaz\u0131lan \u201cBir Filozofun Gezi G\u00fcnl\u00fc\u011f\u00fc\u201d adl\u0131 kitab\u0131nda g\u00f6rebiliyoruz. Keyserling, \u201c\u0130nsan\u0131n kendisine giden en k\u0131sa yol, d\u00fcnyay\u0131 g\u00f6rmekten ge\u00e7er,\u201d diyor. 100 y\u0131l sonra deneysel olarak kan\u0131tlan\u0131yor filozofun bu s\u00f6z\u00fc. Ara\u015ft\u0131rmac\u0131lar, \u00e7al\u0131\u015fmalar\u0131n\u0131 anket yoluyla, 1874 kat\u0131l\u0131mc\u0131 ile ger\u00e7ekle\u015ftirdi. ABD\u2019de uluslararas\u0131 MBA programlar\u0131na kay\u0131tl\u0131 olan ve \u00e7al\u0131\u015fman\u0131n ba\u015f\u0131ndan itibaren yurtd\u0131\u015f\u0131nda ya\u015fayan veya \u00e7al\u0131\u015fma esnas\u0131nda yerle\u015fen kat\u0131l\u0131mc\u0131lardan toplanan veriler yorumland\u0131. Yurtd\u0131\u015f\u0131nda ya\u015farken, yeti\u015fti\u011fi k\u00fclt\u00fcrden ve normlardan farkl\u0131 yerleri tecr\u00fcbe eden insanlar, bununla ba\u015f etmeye \u00e7al\u0131\u015f\u0131rken kendini muhakeme etmeye ba\u015fl\u0131yor. Muhakeme esnas\u0131nda k\u00fclt\u00fcrlerinden getirdikleri de\u011ferleri ve normlar\u0131 g\u00f6r\u00fcp, bunlar\u0131n benliklerindeki etkisini fark ediyorlar. Ki\u015fi, kendisinin nas\u0131l biri oldu\u011funu belirleyen de\u011ferler ile s\u0131rf yeti\u015fti\u011fi k\u00fclt\u00fcr\u00fc yans\u0131tanlar aras\u0131nda ayr\u0131m yapmaya ba\u015flayabiliyor. Ara\u015ft\u0131rmaya g\u00f6re, ki\u015filerin tecr\u00fcbe etti\u011fi \u00fclke say\u0131s\u0131ndan \u00e7ok, \u00fclkelerde ya\u015fad\u0131\u011f\u0131 s\u00fcre \u00f6nemli. Yurtd\u0131\u015f\u0131nda uzun y\u0131llar ya\u015fam\u0131\u015f insanlar, benlik alg\u0131lar\u0131n\u0131 geli\u015ftiriyor, daha tatminkar ve stressiz bir ya\u015fama sahip olabiliyorlar. Netle\u015fen benlik alg\u0131lar\u0131 sayesinde kariyerlerinde de iyi kararlar al\u0131yor, karakterlerine ve de\u011ferlerine uygun kariyer se\u00e7meyi ba\u015far\u0131yorlar. \u00c7al\u0131\u015fma hayat\u0131nda daha iyi performans g\u00f6steren bu ki\u015filer, ulusal \u00e7apta \u00e7al\u0131\u015fan ancak yabanc\u0131 elemanlarla \u00e7al\u0131\u015fmak isteyen \u015firketler i\u00e7in de iyi bir kaynak. K\u0131s\u0131tl\u0131 \u00e7al\u0131\u015fmalar bize baz\u0131 g\u00f6r\u00fcler kazand\u0131rsa da genelleme yapmam\u0131za olanak tan\u0131m\u0131yor. Kat\u0131l\u0131mc\u0131lar\u0131n yeti\u015ftikleri k\u00fclt\u00fcr, tecr\u00fcbe ettikleri k\u00fclt\u00fcr, e\u011fitim seviyeleri, gidi\u015f ama\u00e7lar\u0131 gibi \u00e7ok de\u011fi\u015fkenli ara\u015ft\u0131rmalar\u0131n yap\u0131lmas\u0131, yurtd\u0131\u015f\u0131nda ya\u015fama deneyiminin benlik alg\u0131s\u0131 \u00fczerindeki etkisini daha da iyi analiz etmemize olanak sa\u011flayabilir.", "tags": ["d\u00fc\u015f\u00fcnceler", "ki\u015filik"]},
{"source": "bilimfili.com", "url": "https://bilimfili.com/ruzgar-turbini-nasil-calisir/", "category": "teknoloji", "date": "19 Mart 2015", "title": "R\u00fczgar T\u00fcrbini Nas\u0131l \u00c7al\u0131\u015f\u0131r?", "content": "R\u00fczgar enerjisinin yenilenebilir enerji kaynaklar\u0131ndan bir tanesi olarak son zamanlarda kullan\u0131m\u0131 olduk\u00e7a yayg\u0131nla\u015fm\u0131\u015f durumda.\u00a0Bir\u00e7ok\u00a0\u00fclkenin ileriye d\u00f6n\u00fck planlar\u0131na bak\u0131ld\u0131\u011f\u0131nda da, elektrik \u00fcretimindeki b\u00fcy\u00fck y\u00fck\u00fc yak\u0131n gelecekte r\u00fczgar enerjisi, ve\u00a0ara\u00e7sal olarak da r\u00fczgar t\u00fcrbinleri s\u0131rtlanacak gibi g\u00f6r\u00fcn\u00fcyor. R\u00fczgar enerjisi asl\u0131nda insano\u011flunun \u00e7ok da uzak olmad\u0131\u011f\u0131 bir kaynak. Y\u00fczy\u0131llard\u0131r gemilerimizi hareket ettirmek ya da yel de\u011firmenlerinde tah\u0131l ezmek i\u00e7in bu enerjiden faydalan\u0131yoruz. Modern d\u00fcnyan\u0131n yel de\u011firmenleri de \u015fimdilerde olduk\u00e7a yayg\u0131nla\u015fan ve sera gaz\u0131 sal\u0131n\u0131m\u0131 olmadan elektrik elde etmemizi sa\u011flayan r\u00fczgar t\u00fcrbinleri. R\u00fczgar t\u00fcrbinleri, temel olarak r\u00fczgardan elde edilen mekanik enerjiyi elektrik enerjisine \u00e7evirme prensibiyle \u00e7al\u0131\u015f\u0131rlar. Genellikle r\u00fczgar t\u00fcrbinleri \u00fc\u00e7 ana par\u00e7adan olu\u015furlar: t\u00fcrbinin g\u00f6vdesini olu\u015fturan ve yere ba\u011flanan kule, merkezi ba\u011flant\u0131 g\u00f6be\u011fine ba\u011fl\u0131 pervaneler, ve nacelle (jenerat\u00f6r,di\u015fli kutusu,elektrik-elektronik elemanlar\u0131 i\u00e7eren b\u00f6lge). R\u00fczgar t\u00fcrbinleri farkl\u0131 bir\u00e7ok tipte tasar\u0131mlanabilmelerine ra\u011fmen,genellikle kullan\u0131lan r\u00fczgar t\u00fcrbinleri \u2018\u2019yatay eksenli\u2019\u2019dir. Bu tip t\u00fcrbinlerde pervanelerin ekseni yere paraleldir. Dev bir r\u00fczgar g\u00fcl\u00fcn\u00fc and\u0131ran bu t\u00fcrbinlerin pervaneleri (rotor) yeteri kadar g\u00fc\u00e7l\u00fc r\u00fczgarla d\u00f6nerler. Rotor aksa ba\u011fl\u0131d\u0131r ve aks da pervanelerin arkas\u0131nda bulunan nacelle i\u00e7erisindeki dinamoyu aktif hale getirir. Dinamo taraf\u0131ndan \u00fcretilen elektirik d\u00f6n\u00fc\u015ft\u00fcr\u00fcc\u00fcye iletilir ve d\u00f6n\u00fc\u015ft\u00fcr\u00fcc\u00fc taraf\u0131ndan elektrik a\u011f\u0131 i\u00e7in uygun voltajl\u0131 hale \u00e7evrilir. R\u00fczgar t\u00fcrbini kullan\u0131m alanlar\u0131nda r\u00fczgarl\u0131 b\u00f6lgede r\u00fczgar\u0131n y\u00fcksek verimle kullan\u0131labilmesi i\u00e7in grup halinde kurulurlar. Bu gruplara \u2018\u2019r\u00fczgar tarlalar\u0131\u2019\u2019 denir. \u00a0 Kaynak: LiveScience.com", "tags": ["enerji kaynaklar\u0131", "r\u00fczgar enerjisi", "yenilenebilir/s\u00fcrd\u00fcr\u00fclebilir/alternatif/temiz enerji"]},
{"source": "bilimfili.com", "url": "https://bilimfili.com/dopamin-prefrontal-korteks-aktivitesini-hucre-gruplari-uzerinden-etkiliyor/", "category": "psikoloji", "date": "4 Nisan 2019", "title": "Dopamin, Prefrontal Korteks Aktivitesini H\u00fccre Gruplar\u0131 \u00dczerinden Etkiliyor", "content": "Planlad\u0131\u011f\u0131m\u0131z gibi egzersiz yapt\u0131\u011f\u0131m\u0131zda, birka\u00e7 parka \u00e7ikolata yedi\u011fimizde veya sevdi\u011fimiz birinden g\u00fczel bir mesaj ald\u0131\u011f\u0131m\u0131zda salg\u0131lad\u0131\u011f\u0131m\u0131z dopaminin etkisini asl\u0131nda t\u00fcm insanlar bir yere kadar hissetmekte ancak molek\u00fcler olarak etkilerini, sinir h\u00fccrelerinin aktivasyonu ve yap\u0131s\u0131nda nas\u0131l de\u011fi\u015fimlere yol a\u00e7t\u0131\u011f\u0131n\u0131 hen\u00fcz bilim d\u00fcnyas\u0131 da tam olarak bilememektedir. Hafif ve k\u0131sa s\u00fcreli bir ne\u015feye sebep oluyormu\u015f gibi g\u00f6r\u00fcnen dopaminin elbette molek\u00fcler olarak tek etkisi bu de\u011fil ve uzun vadede ne gibi de\u011fi\u015fimler yaratt\u0131\u011f\u0131 hala bir soru i\u015fareti. Ancak biliyoruz ki bu kimyasal n\u00f6rotransmitter madde beynimizin \u00f6n lobunun kabu\u011fu olarak d\u00fc\u015f\u00fcnebilece\u011fimiz, karar verme, odaklanma, dikkat kesilme ve motivasyon gibi g\u00f6revleri olan PFC yani prefrontal korteks b\u00f6lgemizde olduk\u00e7a hat\u0131r\u0131 say\u0131l\u0131r etkilere sahip. \u015eimdi ise, kemirgenler ile yap\u0131lan yeni bir ara\u015ft\u0131rmada dopaminin prefrontal korteksin fonksiyonunda nas\u0131l de\u011fi\u015fiklik yaratt\u0131\u011f\u0131 incelendi. Prestijli Cell Reports\u2018da yay\u0131mlanan \u00e7al\u0131\u015fmada dopaminin tekil h\u00fccreler yani n\u00f6ronlar \u00fczerinde \u00e7ok k\u00fc\u00e7\u00fck bir etkisi oldu\u011fu ancak, b\u00f6lgedeki n\u00f6ron gruplar\u0131\u00a0\u00fczerinde kal\u0131c\u0131 aktivite ba\u015flatt\u0131\u011f\u0131 ve bu etkinin 20 dakikaya kadar s\u00fcrd\u00fc\u011f\u00fc tespit edildi. Bu \u015fekilde n\u00f6ron birliklerinin t\u0131pk\u0131 bir orkestra gibi e\u015fzamanl\u0131 aktivasyonu da ayn\u0131 b\u00f6lgede tek bir h\u00fccrenin aktivitesinin art\u0131r\u0131lmas\u0131ndan k\u00fcm\u00fclatif olarak \u00e7ok daha b\u00fcy\u00fck bir etki yarat\u0131yor. OHSU T\u0131p Fak\u00fcltesi\u2019nden ara\u015ft\u0131rman\u0131n yazar\u0131 Prof. Dr. Bita Moghaddam\u2019a g\u00f6re\u00a0mevcut ara\u015ft\u0131rmadaki bulgular dopaminin, korunmas\u0131 gereken beyin fonksiyonlar\u0131na\u00a0kompleks beyin fonksiyonlar\u0131na sinir gruplar\u0131n\u0131n veya birliklerinin koordine \u00e7al\u0131\u015fmas\u0131n\u0131 sa\u011flayarak motivasyon veya dikkat gibi kompleks bir tak\u0131m beyin i\u015flevlerini nas\u0131l ve hangi mekanizma ile sa\u011flad\u0131\u011f\u0131n\u0131 anlamam\u0131z\u0131\u00a0kolayla\u015ft\u0131rabilir. Optogenetik metotlar kullan\u0131larak y\u00fcr\u00fct\u00fclen \u00e7al\u0131\u015fmada, aktif davran\u0131\u015f i\u00e7inde iken kemirgenlerin beyinlerinde dopamine etkisinde kalacak n\u00f6ronlar\u0131 \u0131\u015f\u0131k ile uyararak aktif hale ge\u00e7iren ara\u015ft\u0131rmac\u0131lar prefrontal kortekste ortaya \u00e7\u0131kan\u00a0 tepkileri kaydetti. Tekil h\u00fccrelerden gelen sinyallerin g\u00f6rece daha zay\u0131f oldu\u011fu tespit edilirken, komp\u00fctasyonel metotlar ile ger\u00e7ekle\u015ftirilen analizlerde h\u00fccreler aras\u0131 koordine ve e\u015fzamanl\u0131 aktivitenin ba\u015flad\u0131\u011f\u0131n\u0131 ve ilk \u0131\u015f\u0131k uyar\u0131m\u0131ndan sonar dakikalarca devam etti\u011fi g\u00f6zlemlendi. Birlik aktivitesinin \u00fcst\u00fcndeki etkinin yan\u0131 s\u0131ra, dopamin h\u00fccrelerinin gama aral\u0131\u011f\u0131ndaki beyin dalgalar\u0131nda yani sal\u0131n\u0131mlar\u0131nda art\u0131\u015fa neden oldu\u011fu g\u00f6r\u00fcld\u00fc. gama frekanslar\u0131nda beyin osilasyonlar\u0131nda bozunumlar\u00a0 olu\u015fmas\u0131 daha \u00f6nceki ara\u015ft\u0131rmalarda dikkat verme, \u015fizofreni ve hiperaktivite bozuklu\u011fu ile ili\u015fkilendirilmi\u015fti. Mekanizmalar\u0131 tam olarak bilinmeyen t\u00fcm bu ili\u015fkiler ve dopaminin beyinde etkili oldu\u011fu temel mekanizmalar\u0131n neler oldu\u011fu ile ilgili \u00e7ok \u00f6nemli ipu\u00e7lar\u0131 veren bu yeni ara\u015ft\u0131rmada davran\u0131\u015fsal esneklik de dahil bir\u00e7ok y\u00fcksek bili\u015fsel s\u00fcre\u00e7 i\u00e7in prefrontal korteks h\u00fccre birlikleri \u00fczerinden dopaminin \u00f6nemli bir etkisi oldu\u011fu g\u00f6zlemlendi. Moghaddam\u2019a g\u00f6re, asl\u0131nda \u00e7ok temel d\u00fczeyde de olsa, edindi\u011fimiz bilgiler dopamine uzun s\u00fcreli dikkat ve odaklanma i\u00e7in neden ihtiyac\u0131m\u0131z oldu\u011funu g\u00f6steriyor.", "tags": ["beyin", "Dikkat eksiklikli hiperaktivite bozuklu\u011fu", "hormonlar", "optogenetik", "\u015eizofreni (Ayr\u0131k-zihin) bozuklu\u011fu"]},
{"source": "bilimfili.com", "url": "https://bilimfili.com/gunlerin-cocukken-uzun-algilanmasinin-nedeni-goruntu-isleme-hizi-olabilir/", "category": "psikoloji", "date": "13 Nisan 2019", "title": "\u00c7ocukken G\u00fcnlerin Uzun Alg\u0131lanmas\u0131n\u0131n Nedeni, G\u00f6r\u00fcnt\u00fc \u0130\u015fleme H\u0131z\u0131 Olabilir", "content": "Duke \u00dcniversitesi bilimcilerinden Adrian Bejan, \u00e7ocukken g\u00fcnlerin neden \u00e7ok uzun geldi\u011fini ve ya\u015f ilerledik\u00e7e neden zaman\u0131n \u00e7ok \u00e7abuk ge\u00e7iyor olarak alg\u0131lanmaya ba\u015flad\u0131\u011f\u0131n\u0131 a\u00e7\u0131klayan yeni bir g\u00f6r\u00fc\u015f ileri s\u00fcrd\u00fc. Prof. Bejan\u2018a g\u00f6re, g\u00f6r\u00fcn\u00fcrdeki bu zamansal uyu\u015fmazl\u0131\u011f\u0131n sorumlusu, beden ya\u015fland\u0131k\u00e7a, bedenin bir par\u00e7as\u0131 olan beynin de g\u00f6r\u00fcnt\u00fc alma ve i\u015fleme h\u0131z\u0131n\u0131n gitgide yava\u015flamas\u0131. Bejan\u2018\u0131n konuyu ayr\u0131nt\u0131land\u0131ran makalesi, 18 Mart 2019 tarihinde European Review dergisinde yay\u0131mland\u0131. \u0130nsanlar\u0131n \u00e7ocukluklar\u0131nda g\u00fcnlerin nas\u0131l da uzun geldi\u011fini hat\u0131rlad\u0131klar\u0131 zaman \u015fa\u015f\u0131rd\u0131klar\u0131n\u0131 s\u00f6yleyen Bejan, bunun nedeninin o zamanki deneyimlerin \u00e7ok derin ya da anlaml\u0131 olmas\u0131 de\u011fil, \u00e7ok h\u0131zl\u0131 i\u015fleniyor olmas\u0131 oldu\u011funu belirterek, zaman alg\u0131s\u0131ndaki de\u011fi\u015fimi, ya\u015flanan bedendeki fiziksel de\u011fi\u015fimlerle ili\u015fkilendiriyor. Bir yeti\u015fkine k\u0131yasla \u00e7ocukken \u00e7ok fazla g\u00f6r\u00fcnt\u00fc i\u015fledi\u011fimiz i\u00e7in, g\u00fcn\u00fcm\u00fcz \u00e7ok daha fazla \u015fey deneyimlenmi\u015f gibi ge\u00e7iyor. Ya\u015f ilerledik\u00e7e olu\u015fan n\u00f6ral sinyal i\u015fleme h\u0131z\u0131ndaki d\u00fc\u015f\u00fc\u015f, g\u00fcnlerin daha k\u0131sa s\u00fcr\u00fcyor gibi alg\u0131lanmas\u0131na neden oluyor. Beyindeki sinir h\u00fccreleri olan n\u00f6ronlar\u0131n karma\u015f\u0131k a\u011f\u0131 olgunla\u015ft\u0131k\u00e7a, b\u00fcy\u00fckl\u00fckleri ve karma\u015f\u0131kl\u0131klar\u0131 artarak, sinyallerin alaca\u011f\u0131 yolun daha uzun olmas\u0131na neden oluyor. Ard\u0131ndan bu yollar ya\u015fland\u0131k\u00e7a eskiyerek, elektriksel sinyallerin ak\u0131\u015f\u0131na daha fazla diren\u00e7 g\u00f6stermeye ba\u015fl\u0131yorlar. T\u00fcm bu s\u00fcre\u00e7, yeni zihinsel g\u00f6r\u00fcnt\u00fclerin edinilmesinin ve i\u015flenmesinin, ya\u015fla birlikte daha yava\u015f ger\u00e7ekle\u015fmesine neden oluyor. Konu \u00fczerindeki \u00e7al\u0131\u015fmas\u0131 kapsam\u0131nda, k\u00fc\u00e7\u00fck \u00e7ocuklar\u0131n g\u00f6r\u00fcnt\u00fc i\u015fleme h\u0131z\u0131 ile yeti\u015fkinlerin g\u00f6r\u00fcnt\u00fc i\u015fleme h\u0131z\u0131n\u0131 kar\u015f\u0131la\u015ft\u0131ran ara\u015ft\u0131rmac\u0131, ya\u015fland\u0131k\u00e7a insanlar\u0131n belli bir s\u00fcrede alabildikleri g\u00f6r\u00fcnt\u00fc say\u0131s\u0131n\u0131n azald\u0131\u011f\u0131n\u0131 ortaya koydu. Bu da \u00e7ocuklar ile yeti\u015fkinler aras\u0131ndaki zaman alg\u0131s\u0131 fark\u0131n\u0131n temelini olu\u015fturuyor. \u201c\u0130nsan zihni, alg\u0131lanan g\u00f6r\u00fcnt\u00fc de\u011fi\u015fti\u011finde zaman de\u011fi\u015fimini alg\u0131l\u0131yor. \u015eimdiki zaman ge\u00e7mi\u015f zamandan farkl\u0131d\u0131r \u00e7\u00fcnk\u00fc zihinsel g\u00f6r\u00fcnt\u00fcleme de\u011fi\u015fmi\u015ftir; saat \u00e7ald\u0131\u011f\u0131 i\u00e7in de\u011fil. Gen\u00e7ken g\u00fcnler daha uzunmu\u015f gibi gelir \u00e7\u00fcnk\u00fc gen\u00e7 zihin, ya\u015fland\u0131\u011f\u0131ndaki durumuna g\u00f6re bir g\u00fcn i\u00e7inde daha fazla g\u00f6r\u00fcnt\u00fc al\u0131r,\u201d \u015feklinde a\u00e7\u0131kl\u0131yor Bejan.", "tags": ["beyin", "\u00e7ocuklar (pedagoji & pediatri)", "ya\u015flanma (gerontoloji)", "zaman alg\u0131s\u0131"]},
{"source": "bilimfili.com", "url": "https://bilimfili.com/yolun-organigi-mi-olur-demeyin-bitkisel-asfalt-geliyor/", "category": "teknoloji", "date": "26 Mart 2015", "title": "Yolun organi\u011fi mi olur? demeyin, Bitkisel asfalt geliyor", "content": "G\u00f6rsel: \u00a0 \u00a0ADAM MEEK/FLICKR\u00a0 Organik yollarda araba s\u00fcrme , bisikletle gezintiye \u00e7\u0131kma fikri \u00e7\u0131lg\u0131nca g\u00f6r\u00fclebilir ancak ger\u00e7ek oluyor. Ne var ki bunu zarar\u0131 azaltma giri\u015fimi olarak g\u00f6rmek daha ger\u00e7ek\u00e7i olacakt\u0131r. Hollandal\u0131 bir bilim ekibi, bisiklet ve araba yollar\u0131n\u0131 daha do\u011fa dostu yapman\u0131n bir yolunu bulduklar\u0131n\u0131 iddia ediyorlar. Bunu asfalt ve yol dolgu malzemelerinde s\u0131k\u00e7a kullan\u0131lan ve bit\u00fcm (bitum , yersak\u0131z\u0131 ) olarak bilinen a\u011f\u0131r ve yenilenemez bir hidrokarbon yerine lignin kullanarak yapmay\u0131 planl\u0131yorlar. Lignin , sel\u00fcloz ile birlikte h\u00fccre \u00e7eperi yap\u0131s\u0131nda bulunan ve bitkinin odunsu yap\u0131s\u0131n\u0131 veren bir organik molek\u00fcld\u00fcr. Bir\u00e7ok a\u011fa\u00e7 ve bitki de bulunan lignin, bitkinin dik durmas\u0131n\u0131 sa\u011flar, su molek\u00fcllerini iterek y\u00fcksekteki yaprak ve dallara su iletimini sa\u011flar. Ancak \u00e7o\u011funlukla kar\u015f\u0131m\u0131za ka\u011f\u0131t yap\u0131m\u0131ndaki at\u0131k molek\u00fcl olarak \u00e7\u0131kar. San\u0131r\u0131m \u015fimdi hepimiz defterlerimizin arkas\u0131ndaki %100 sel\u00fcloz yaz\u0131s\u0131n\u0131 hat\u0131rlam\u0131\u015f\u0131zd\u0131r. Demek ki t\u00fcm lignin ayr\u0131lmakta ve at\u0131k haline getirilmekteydi. At\u0131k lignin \u00e7o\u011funlukla ka\u011f\u0131t fabrikalar\u0131ndaki elektrik ihtiyac\u0131n\u0131 kar\u015f\u0131lamak i\u00e7in yak\u0131lsa da , bilimciler bu ara\u015ft\u0131rma ile lignin molek\u00fcllerini lignin-bit\u00fcm bile\u015fikleri yapmakta kullanmay\u0131 d\u00fc\u015f\u00fcnmeye ba\u015flad\u0131lar. Bununla ama\u00e7lanan \u015fey de , bit\u00fcm (bit\u00fcmen) kullan\u0131m oran\u0131n\u0131 y\u00fczde elli oran\u0131nda d\u00fc\u015f\u00fcrmek.. Fikrin uygulanabilirlili\u011finin bir g\u00f6stergesi olarak bilimciler kendi lignin kar\u0131\u015f\u0131mlar\u0131n\u0131 bir bisiklet yolunun 100 metrelik bir k\u0131sm\u0131nda uygulamaya koyacaklar. Ancak yaz\u0131n\u0131n ba\u015f\u0131nda zarar\u0131 azaltma giri\u015fimi deyimi ile anlatmak istedi\u011fim tam olarak \u015fu sorunun cevab\u0131ndan kaynaklanmaktad\u0131r? O bitkisel\u00a0yollar\u0131n \u00fczerinden n\u00fckleer santrale malzeme ta\u015f\u0131yan ara\u00e7lar, petrol ta\u015f\u0131yan tankerler, tank ta\u015f\u0131yan t\u0131rlar, sava\u015f f\u00fczeleri ta\u015f\u0131yan yard\u0131m t\u0131rlar\u0131 ge\u00e7ecek mi ge\u00e7meyecek mi? \u00a0 Referans: \u00a0Sciencemag.org \u00a0, \u00a0On the horizon: Asphalt made with plants?, \u00a0news.sciencemag.org/sifter/2015/03/on-the-horizon-asphalt-made-with-plants", "tags": ["\u00e7evre kirlili\u011fi", "malzeme bilimi"]},
{"source": "bilimfili.com", "url": "https://bilimfili.com/grafen-ile-daha-hizli-dna-dizileme-yapilabilecek/", "category": "teknoloji", "date": "30 Mart 2015", "title": "Grafen ile Daha h\u0131zl\u0131 DNA dizileme yap\u0131labilecek", "content": "Karbon elementinin al\u0131\u015f\u0131lmad\u0131k ve ilgi \u00e7ekici bir formu \u2013 \u00f6rne\u011fin ka\u011f\u0131da yaz\u0131 yazd\u0131\u011f\u0131m\u0131zda olu\u015fan iz \u2013 ger\u00e7ek zamanl\u0131 y\u00fcksek girdili DNA dizileme tekni\u011finin anahtar\u0131 konumuna ge\u00e7ti. B\u00f6yle bir teknik medikal ara\u015ft\u0131rma, klinik ara\u015ft\u0131rma ve testler i\u00e7in bir devrim niteli\u011fi ta\u015f\u0131r. Melbourne \u00dcniversitesi, La Trobe \u00dcniversitesi ve Avustralya Senkrotonu\u2019nun dahil oldu\u011fu \u00e7al\u0131\u015fma Nature Communications\u2019da yay\u0131mland\u0131. Avustralyal\u0131 ara\u015ft\u0131rmac\u0131lar grafen olarak bildi\u011fimiz \u2013 alt\u0131gen \u015fekilde bir atom seviyesinde ince tabaka halinde bulunan karbon formu- \u2018nun DNA\u2019y\u0131 olu\u015fturan d\u00f6rt n\u00fckleotidin (adenin, guanin, sitozin, timin) hepsini tan\u0131ma \u00f6zelli\u011fini ke\u015ffetti. D\u00f6rt n\u00fckleotitin tekil bir kombinasyonu bir genin bireysel bir DNA dizilimini olu\u015fturdu\u011funu biliyoruz. Yani genlerimizin oldu\u011fu noktalarda bu genlerin \u00f6zelliklerini ve gen olma durumunu bu n\u00fckleotitlerin rastgele dizilimi belirliyor. Bug\u00fcn medikal tetkiklerin, hastal\u0131k arama \u00e7al\u0131\u015fmalar\u0131n\u0131n, biyolojik ara\u015ft\u0131rmalar\u0131n en temel enstr\u00fcmanlar\u0131ndan birisi DNA dizilemedir. DNA dizilime \u00e7ok ilkel y\u00f6ntemlerle 1970lerin ortas\u0131nda ba\u015flam\u0131\u015f ve o g\u00fcnden bug\u00fcne kadar h\u0131zla de\u011fi\u015fmi\u015f , i\u015flemsel yetene\u011fini geli\u015ftirmi\u015ftir. Ancak \u00e7ok fazla yol bulunamam\u0131\u015ft\u0131r. N\u00fckleotitleri tan\u0131ma ve bildirim verme \u00f6zelli\u011fi olan \u00e7ok az madde, \u00e7\u00f6zelti ve kimyasal biliniyor. Grafen bunlar\u0131n en yenisi.. Elektriksel olarak DNA dizileme i\u015flemi i\u00e7in grafenin kullan\u0131lmas\u0131, h\u0131z\u0131 katlayacak, bir sefer de dizileme yap\u0131labilen DNA b\u00fcy\u00fckl\u00fc\u011f\u00fcn\u00fc ve miktar\u0131n\u0131 art\u0131racak, g\u00fcvenilirlili\u011fi ve tutarl\u0131l\u0131\u011f\u0131 art\u0131rarak hata pay\u0131n\u0131 minimize edecek; yine bununla birlikte mevcut y\u00f6ntemlere nazaran \u00e7ok daha ucuz olacak. Y\u00f6ntem, her n\u00fckleotitin grafen maddesinin elektronik yap\u0131s\u0131ndan \u00f6l\u00e7\u00fclebilir derecede farkl\u0131 etkilenmesine dayan\u0131yor. Tek bir DNA molek\u00fcl\u00fc kolayl\u0131kla grafen \u2013 temelli elektrik sens\u00f6rlerinin i\u00e7erisinden (k\u00fc\u00e7\u00fck delikler halinde kullan\u0131ld\u0131\u011f\u0131nda) ge\u00e7ebiliyor. Bu da ger\u00e7ek zamanl\u0131, y\u00fcksek girdili tek DNA molek\u00fcl\u00fc dizilimi yapabilmeyi sa\u011fl\u0131yor. Ara\u015ft\u0131rma ekibi ilk deneylerini, grafen-temelli elektrik alan transist\u00f6rleri ile al\u0131nan laboratuvar ortam\u0131 elektrik \u00f6l\u00e7\u00fcleri ile hafif x-ray spektroskobisi ile al\u0131nan fotoemisyon spektroskopisi \u00f6l\u00e7\u00fcmlerini kombine etmek \u00fczere tasarlad\u0131lar. Deney ve \u00f6l\u00e7\u00fcm sonu\u00e7lar\u0131 ayr\u0131 ayr\u0131 bir araya getirildi ve kar\u015f\u0131la\u015ft\u0131r\u0131ld\u0131 ve ekip tek molek\u00fcl alg\u0131lama i\u015fleminin ba\u015far\u0131l\u0131 olabilece\u011fini g\u00f6rd\u00fc. Grafen d\u00fcnyan\u0131n ilk iki boyutlu maddesi ve her madde tek katmanl\u0131, tek atom seviyesinde karbon dizilerinden olu\u015fuyor. Bu maddeler bir araya geldi\u011finde grafit olu\u015fuyor, grafit ise kur\u015fun \u00e7izim kalemlerinde kullan\u0131lan maddedir. Grafen son yar\u0131m y\u00fczy\u0131lda teorik yap\u0131 olarak incelenilegelmi\u015ftir, ve ne yaz\u0131k ki 2004\u2019e kadar resmi olarak ke\u015ffedilmemi\u015fti. Andre Geim ve\u00a0Konstantin Novoselov analitik \u00f6l\u00e7\u00fcmler yapmak \u00fczre dura\u011fan bir grafen haz\u0131rlad\u0131klar\u0131n\u0131 rapor etmi\u015flerdi. Grafiti katman katman keserek elde ettikleri grafen , silikon havuzlar\u0131na aktar\u0131ld\u0131 ve bu \u00e7al\u0131\u015fmalar\u0131yla ikili 2010\u2019da Nobel Fizik \u00d6d\u00fcl\u00fcne lay\u0131k g\u00f6r\u00fcld\u00fc. \u00a0 Referans \u00a0: \u00a0 Phys.org ,\u00a0\u2018Atomic chicken-wire\u2019 is key to faster DNA sequencing, phys.org/news/2015-03-atomic-chicken-wire-key-faster-dna.html", "tags": ["genomik", "grafen"]},
{"source": "bilimfili.com", "url": "https://bilimfili.com/3-boyutlu-yazici-teknolojisinde-devrim-isik-ve-oksijen-kullanilarak-sivi-ortamdan-materyal-sentezlendi/", "category": "teknoloji", "date": "21 Mart 2015", "title": "I\u015f\u0131k ve Oksijen Kullan\u0131larak, 3D Yaz\u0131c\u0131 \u0130\u00e7in S\u0131v\u0131 Ortamdan Materyal Sentezlendi", "content": "Silikon Vadisi\u2019nden Carbon3D \u015firketi, yakla\u015f\u0131k 25 y\u0131ld\u0131r 3 boyutlu\u00a0yaz\u0131c\u0131 teknolojisinde kullan\u0131lan katman-katman yazman\u0131n aksine, objelerin s\u0131v\u0131 ortam i\u00e7erisinden \u00fcretilebildi\u011fi teknolojiyi geli\u015ftirerek 3 boyutlu bask\u0131ya yeni bir yakla\u015f\u0131m getirdi. 20 Mart\u2019da Science dergisinin kapak makalesi olarak yay\u0131mlanan bu teknoloji, 3 boyutlu bask\u0131 teknolojisiyle \u00fcretilen kullan\u0131ma haz\u0131r \u00fcr\u00fcnlerin \u00fcretim h\u0131z\u0131n\u0131 25 ila 100 kat artt\u0131rabiliyor. Ayr\u0131ca daha \u00f6ncelerde \u00fcretimi ba\u015far\u0131lamayan ve sa\u011fl\u0131k hizmetlerinden ila\u00e7larda, otomotivden havac\u0131l\u0131\u011fa bir\u00e7ok alanda inovasyon olanaklar\u0131 a\u00e7acak geometrilerin \u00fcretimine olanak sa\u011fl\u0131yor. UNC-Chapel Hill\u2019de kimya profes\u00f6r\u00fc, N.C. State\u2019de kimya m\u00fchendisi ayn\u0131 zamanda da Carbon3D\u2019nin CEO\u2019su Joseph M. DeSimone, \u00fcniversitesinden maa\u015fl\u0131 izinde oldu\u011fu \u015fu g\u00fcnlerde bu teknolojiyi pazara a\u00e7maya odaklanm\u0131\u015f durumda. Ayr\u0131ca, bu tekni\u011fin UNC ve NCSU\u2019da materyal bilimi ve ila\u00e7 ta\u015f\u0131y\u0131c\u0131 sistemi \u00fczerine ara\u015ft\u0131rma yapan mezun \u00f6\u011frencilerin kullan\u0131m\u0131na a\u00e7\u0131lmas\u0131 i\u00e7in de \u00e7al\u0131\u015fma y\u00fcr\u00fct\u00fcl\u00fcyor. Kesintisiz S\u0131v\u0131 \u0130nterfaz \u00dcretimi olarak adland\u0131r\u0131lan bu teknoloji, oksijen ve \u0131\u015f\u0131\u011f\u0131 i\u015fleterek objeleri s\u0131v\u0131 ortam i\u00e7erisinde birle\u015ftirebiliyor. Ayr\u0131ca, ayarlanabilir fotokimya kullanan ilk 3 boyutlu yaz\u0131c\u0131 teknolojisi olma \u00f6zelli\u011fi ta\u015f\u0131yor. Yeni nesil 3 boyutlu yaz\u0131c\u0131 teknolojisi, oksijen ge\u00e7irgen pencere \u00fczerinden \u0131\u015f\u0131n demetinin s\u0131v\u0131 re\u00e7ine i\u00e7erisine yans\u0131t\u0131lmas\u0131 tekni\u011fi kullan\u0131l\u0131yor. Ard\u0131\u015f\u0131k \u00e7al\u0131\u015fan \u0131\u015f\u0131k ve oksijen, re\u00e7inenin kat\u0131la\u015ft\u0131r\u0131lmas\u0131n\u0131 kontrol ediyor ve ticari olarak uygulanabilir nesneler yarat\u0131l\u0131yor. UNC-Chapel Hill ve Carbon 3D aras\u0131ndaki ara\u015ft\u0131rma sponsorlu anla\u015fmas\u0131 sayesinde, ara\u015ft\u0131rmac\u0131lar\u0131n teknoloji \u00fczerindeki \u00e7al\u0131\u015fmalar\u0131 devam ederken uyumlu materyal skalas\u0131 da geni\u015fliyor. Kesintisiz S\u0131v\u0131 \u0130nterfaz \u00dcretimi elastomerler, silikonlar, naylon benzeri malzemeler, seramikler ve biyolojik olarak par\u00e7alan\u0131p bozunabilen maddeler gibi \u00e7ok say\u0131da materyalin, 3 boyutlu par\u00e7alar\u0131n \u00fcretiminde kullan\u0131lmas\u0131na imkan sa\u011fl\u0131yor. Bunun yan\u0131 s\u0131ra tekni\u011fin blueprint desteklemesi sayesinde ilgin\u00e7 materyaller sentezlenmesinin \u00f6n\u00fc a\u00e7\u0131l\u0131yor; bu da materyal bilimindeki ara\u015ft\u0131rmalar\u0131n ilerlemesine katk\u0131da bulunuyor. Bu ilgin\u00e7 teknolojinin videosunu altta izleyebilirsiniz.  Referans: University of North Carolina at Chapel Hill. (2015, March 17). Revolutionary 3-D printing technology uses light and oxygen to synthesize materials from a pool of liquid. ScienceDaily. Retrieved March 20, 2015 from www.sciencedaily.com/releases/2015/03/150317104131.htm Foto\u011fraf: \u00a0Screen shot from provided video, courtesy of Carbon3D Inc.", "tags": ["3D yaz\u0131c\u0131lar", "\u0131\u015f\u0131k", "malzeme bilimi", "optik"]},
{"source": "bilimfili.com", "url": "https://bilimfili.com/antik-cin-medeniyetinin-en-onemli-10-bulusu/", "category": "teknoloji", "date": "25 Mart 2015", "title": "Antik \u00c7in Uygarl\u0131\u011f\u0131n\u0131n En \u00d6nemli 10 Bulu\u015fu", "content": "Modern ya\u015fam\u0131m\u0131zda teknoloji her yan\u0131m\u0131z\u0131 sarm\u0131\u015f durumda. Gidece\u011fimiz yeri bulmak i\u00e7in GPS ile donanm\u0131\u015f navigasyon cihazlar\u0131n\u0131 kullan\u0131yoruz. Fiber optik kablolardan akan veri bilgisayarlar\u0131m\u0131za baz istasyonlar\u0131ndan yay\u0131nlananlar da ak\u0131ll\u0131 telefonlar\u0131m\u0131za h\u0131zla ula\u015f\u0131yor. Pek az\u0131m\u0131z durup bu icatlar\u0131n k\u00f6kenini merak ediyoruz. Oysa icat edilen bir \u015feyin daha \u00f6nce ba\u015fka biri taraf\u0131ndan zaten icat edilmi\u015f olma ihtimali patent ofislerinin kurulma sebepleri aras\u0131nda. Ayr\u0131ca bir ke\u015fif \u00e7o\u011fu kez ba\u015fka icatlar\u0131n \u00f6n\u00fcn\u00fc a\u00e7\u0131yor ve insanl\u0131\u011f\u0131n geli\u015fimini h\u0131zland\u0131r\u0131yor. Antik \u00c7in Medeniyeti insanl\u0131\u011f\u0131n ilerlemesine en b\u00fcy\u00fck katk\u0131y\u0131 yapan medeniyetlerden biridir. \u00c7in k\u00fclt\u00fcr\u00fcn\u00fcn yapt\u0131\u011f\u0131 en \u00f6nemli on bulu\u015fu sunuyoruz: Efsaneye g\u00f6re barut, \u00c7inli simyagerler taraf\u0131ndan \u00f6l\u00fcms\u00fczl\u00fc\u011f\u00fc ararken yanl\u0131\u015fl\u0131kla bulunmu\u015f. Barutun icad\u0131ndaki ironi insanlar\u0131n \u00f6mr\u00fcn\u00fc uzatma \u00e7abas\u0131n\u0131n onlar\u0131 \u00f6ld\u00fcrmeye yarayan bir silahla sonlanm\u0131\u015f olmas\u0131. Eskiden barut potasyum, nitrat, k\u00f6m\u00fcr ve k\u00fck\u00fcrt\u00fcn kar\u0131\u015f\u0131m\u0131yla elde ediliyormu\u015f ve bu ilk olarak Zeng Goliang taraf\u0131ndan 1040 y\u0131l\u0131nda derlenen En \u00f6nemli Askeri Teknikler Koleksiyonu\u2019nda anlat\u0131lm\u0131\u015f. Barutun daha erken zamanlarda ke\u015ffedildi\u011fi d\u00fc\u015f\u00fcn\u00fcl\u00fcyor. \u00c7\u00fcnk\u00fc Zeng, \u00fc\u00e7 farkl\u0131 barut kar\u0131\u015f\u0131m\u0131ndan bahsetmi\u015f ve \u00c7inliler orduda barutu ilkel el bombas\u0131 olarak kullanmadan \u00f6nce havai fi\u015fek ve i\u015faret fi\u015fe\u011fi olarak kullanm\u0131\u015f. Bir s\u00fcre sonra, metallerin kar\u0131\u015f\u0131ma eklenmesiyle farkl\u0131 renklerde barut patlamalar\u0131 ortaya \u00e7\u0131km\u0131\u015f ve g\u00fcn\u00fcm\u00fczdeki havai fi\u015fekler do\u011fmu\u015f. Ayr\u0131ca tabanca ve t\u00fcfek mermilerinin \u00e7ekirdeklerini f\u0131rlatmak i\u00e7in barut patlat\u0131l\u0131yor. Ak\u0131ll\u0131 telefonlar ve navigasyon cihazlar\u0131yla birlikte pusulan\u0131n \u00f6neminin azald\u0131\u011f\u0131n\u0131 d\u00fc\u015f\u00fcnebilirsiniz. Ama pusula icat edilmi\u015f olmasayd\u0131 medeniyetin geli\u015fmesi m\u00fcmk\u00fcn olmazd\u0131. Her yerin birbirine benzedi\u011fi a\u00e7\u0131k deniz, g\u00f6ky\u00fcz\u00fc ya da orman gibi yerlerde yolumuzu ve y\u00f6n\u00fcm\u00fcz\u00fc bulabilmemiz pusulaya ba\u011fl\u0131. \u00c7inliler pusulay\u0131 ilk defa icat ettiklerinde, pusulan\u0131n i\u011fnesi g\u00fcneyi g\u00f6steriyordu. \u00c7\u00fcnk\u00fc \u00c7inlilere g\u00f6re ana y\u00f6n kuzey de\u011fil g\u00fcneydi. \u0130lk pusulalar milattan \u00f6nce 4. y\u00fczy\u0131lda m\u0131knat\u0131s ta\u015f\u0131ndan yap\u0131lm\u0131\u015ft\u0131. M\u0131knat\u0131s ta\u015f\u0131n\u0131n ke\u015ffi \u015fans eseri olmu\u015f. \u00c7akmakta\u015f\u0131n\u0131n \u00fcst\u00fcne y\u0131ld\u0131r\u0131m d\u00fc\u015f\u00fcnce, i\u00e7inde manyetit denen olduk\u00e7a g\u00fc\u00e7l\u00fc bir manyetik mineral olu\u015fur. M\u0131knat\u0131s ta\u015f\u0131n\u0131n y\u00f6n belirlemekte kullan\u0131labilece\u011fi fikrini ilk olarak kimin ortaya att\u0131\u011f\u0131 bilinmiyor. Ama \u00c7in\u2019deki arkeolojik kaz\u0131larda bulunan kehanet yaz\u0131tlar\u0131nda pusula kep\u00e7elerinin resimleri bulunmu\u015f. \u00c7in k\u00e2hinlerine g\u00f6re bu kep\u00e7eler yaln\u0131zca co\u011frafi y\u00f6n\u00fc de\u011fil i\u00e7sel uyumu g\u00f6steriyormu\u015f. \u201cS\u00f6z u\u00e7ar yaz\u0131 kal\u0131r\u201d fikrinin ilk kimden \u00e7\u0131kt\u0131\u011f\u0131 tam olarak belli de\u011fil. Ama Mezopotamya\u2019da S\u00fcmerlerin at yar\u0131\u015flar\u0131nda yaz\u0131y\u0131 kulland\u0131klar\u0131n\u0131 biliyoruz. Yaz\u0131 dilini ilk kurgulayanlar\u0131n S\u00fcmerlilerle birlikte M\u0131s\u0131rl\u0131lar oldu\u011fu d\u00fc\u015f\u00fcn\u00fcl\u00fcyor. Dillerinin ilk olarak yakla\u015f\u0131k 5000 y\u0131l \u00f6nce ortaya \u00e7\u0131kt\u0131\u011f\u0131n\u0131 biliyoruz. Ama bunun daha \u00f6nceye dayand\u0131\u011f\u0131n\u0131 d\u00fc\u015f\u00fcnenler de var. Karanl\u0131k \u00e7a\u011flara ait ma\u011faralardaki duvar resimlerinin sanatsal yan\u0131 kadar simgesel olarak dilinin bir \u00f6rne\u011fi olmas\u0131 da de\u011ferlendiriliyor. Dil geli\u015fmeye ba\u015flad\u0131\u011f\u0131nda insanlar \u00f6nemli s\u00f6zleri bir \u015feylerin \u00fcst\u00fcne yazmaya ba\u015flam\u0131\u015f olabilir. Kil tabletler, bambu, papir\u00fcs ve ta\u015f ilk \u00fczerine yaz\u0131 yaz\u0131lan y\u00fczeylerden bir ka\u00e7\u0131. Cai Lun ilk k\u00e2\u011f\u0131d\u0131 icat edince o d\u00f6nemki \u00c7in\u2019de her \u015fey de\u011fi\u015fti. Daha \u00f6nce \u00c7inliler bambu ve ipek \u00fcst\u00fcne yaz\u0131yorlard\u0131. Milattan sonra 105 y\u0131l\u0131nda Cai Lun odun lifi ve suyu kar\u0131\u015ft\u0131r\u0131p dokuma kuma\u015f\u0131n\u0131n \u00fcst\u00fcne bast\u0131. Kuma\u015f\u0131n dokumas\u0131 rutubetin yumu\u015fak kar\u0131\u015f\u0131m\u0131n i\u00e7ine s\u0131zmas\u0131na izin verince ortaya sert k\u00e2\u011f\u0131t \u00e7\u0131kt\u0131. Makarnay\u0131 ya da eri\u015fteyi seviyorsan\u0131z \u0130talyanlara de\u011fil antik \u00c7inlilere te\u015fekk\u00fcr etmelisiniz. \u00c7inliler \u0130talyanlardan 2000 y\u0131l \u00f6nce makarnay\u0131 bulmu\u015flar. 2006 y\u0131l\u0131nda arkeologlar \u00c7in\u2019in Tibet s\u0131n\u0131r\u0131ndaki Qinghai \u015fehrinin Lajia b\u00f6lgesinde yerin \u00fc\u00e7 metre alt\u0131nda bir k\u00e2se eri\u015fte buldu. Bulunan bu eri\u015fte d\u00fcnyadaki en eski makarna olabilir. Makarna iki tip dar\u0131dan yap\u0131lmaktad\u0131r ve ikisi de yakla\u015f\u0131k 7000 y\u0131ld\u0131r \u00c7in\u2019de ekilip bi\u00e7ilmektedir. \u00dcstelik bu iki dar\u0131 da g\u00fcn\u00fcm\u00fczde \u00c7inliler taraf\u0131ndan kullan\u0131lmaktad\u0131r. \u00c7inliler el arabas\u0131n\u0131 bularak t\u00fcm d\u00fcnyadaki insanlar\u0131n s\u0131rt\u0131ndaki y\u00fck\u00fc azaltm\u0131\u015f. Han d\u00f6nemi boyunca ya\u015fam\u0131\u015f olan Jugo Liang milattan sonra 2. y\u00fczy\u0131lda a\u011f\u0131r e\u015fyalar\u0131 ta\u015f\u0131maya yarayan tek tekerlekli el arabas\u0131n\u0131 tasarlam\u0131\u015f. Jugo\u2019nun tasar\u0131m\u0131nda tutma yerleri yokmu\u015f, daha sonra eklenmi\u015f. Yine de \u00c7inliler el arabas\u0131n\u0131 Avrupal\u0131lardan bin y\u0131l \u00f6nce bulmu\u015flar. El arabas\u0131, ba\u015fka bir\u00e7ok teknolojik yenilikte oldu\u011fu gibi, ilk olarak askeri ama\u00e7larla kullan\u0131lm\u0131\u015f. El arabas\u0131n\u0131n fiziksel avantajlar\u0131 sayesinde \u00c7in ordular\u0131 d\u00fc\u015fmanlar\u0131na kar\u015f\u0131 \u00fcst\u00fcnl\u00fck kazanm\u0131\u015f. \u00c7inliler el arabas\u0131n\u0131 yaln\u0131zca y\u00fck ta\u015f\u0131mak i\u00e7in de\u011fil ayr\u0131ca ta\u015f\u0131nabilir barikatlar kurmak i\u00e7in de kullanm\u0131\u015f ve icatlar\u0131n\u0131 y\u00fczy\u0131llarca gizli tutmu\u015flar. Deprem deyince akl\u0131n\u0131za Richter \u00f6l\u00e7e\u011fi gelebilir, ama \u00c7inliler ilk deprem alg\u0131lay\u0131c\u0131y\u0131 yani sismograf\u0131 \u00e7ok daha \u00f6nce ke\u015ffetmi\u015f. \u00c7in \u0130mparatorlu\u011fu astronomu Chang Heng milattan sonra 2. y\u00fczy\u0131l\u0131n ba\u015f\u0131ndaki Han d\u00f6neminde s\u0131radan bir sismograf de\u011fil, b\u00fcy\u00fcleyici g\u00fczellikte bir sismograf yapm\u0131\u015f. Heng\u2019in sismograf\u0131 d\u0131\u015f y\u00fczeyinde a\u011f\u0131zlar\u0131 a\u015fa\u011f\u0131ya bakan dokuz ejderha bulunan a\u011f\u0131r bronz bir kazandan ve ejderhalar\u0131n tam alt\u0131nda a\u011f\u0131zlar\u0131n\u0131 a\u00e7m\u0131\u015f yukar\u0131ya bakan dokuz kurba\u011fadan olu\u015fuyor. Kazan\u0131n i\u00e7inde bir sarka\u00e7 bulunuyor. E\u011fer bir sars\u0131nt\u0131 olursa sarka\u00e7 hareket edip kazan\u0131n i\u00e7indeki mekanizmay\u0131 harekete ge\u00e7iriyor. Sarkac\u0131n ve i\u00e7 mekanizman\u0131n hareketi depremin merkez \u00fcss\u00fcn\u00fc g\u00f6steren taraftaki ejderhan\u0131n a\u011fz\u0131ndaki topun alt\u0131ndaki kurba\u011fan\u0131n a\u011fz\u0131na d\u00fc\u015fmesine neden oluyor. Bu ilk sismograf basit g\u00f6r\u00fcn\u00fcyor olabilir ama bat\u0131l\u0131 uluslar\u0131n sismograflar\u0131ndan 1500 y\u0131l \u00f6nce icat edildi\u011fini unutmay\u0131n. Alkoll\u00fc i\u00e7kiler kadar etil ve izopropil alkol\u00fc icat ettikleri i\u00e7in de \u00c7inlilere te\u015fekk\u00fcr bor\u00e7luyuz. Alkol kadar insanlara ac\u0131 ve zevk veren pek az icat vard\u0131r. Uzun y\u0131llar boyunca, alkol mayalaman\u0131n (fermantasyonunun) ba\u015fka benzer s\u00fcre\u00e7lerden t\u00fcretildi\u011fi varsay\u0131lm\u0131\u015ft\u0131r. Milattan \u00f6nce 3. y\u00fczy\u0131l\u0131n ba\u015flar\u0131ndan itibaren \u00c7inliler dam\u0131tma ve mayalama tekniklerini kullanarak sirke ve soya sosu gibi \u00fcr\u00fcnleri ar\u0131tmay\u0131 \u00f6\u011frenmi\u015fler. Alkoll\u00fc i\u00e7kileri dam\u0131tmak bunu takip etmi\u015f. Son arkeolojik \u00e7al\u0131\u015fmalar \u00c7inlilerin mayalama tekni\u011fini ke\u015ffetmelerinin tarihinin \u00e7ok daha eskiye dayand\u0131\u011f\u0131n\u0131 g\u00f6steriyor. Henan ilinde bulunan 9000 y\u0131ll\u0131k k\u0131r\u0131k \u00e7\u00f6mlek par\u00e7alar\u0131nda alkol izlerine rastlanm\u0131\u015f. Araplar \u00c7inlilerden ancak 1000 y\u0131l sonra alkoll\u00fc i\u00e7ki \u00fcretmeye ba\u015flam\u0131\u015f. U\u00e7urtmalar\u0131n 2.400 y\u0131ld\u0131r \u00c7in k\u00fclt\u00fcr\u00fcn\u00fcn bir par\u00e7as\u0131 oldu\u011fu d\u00fc\u015f\u00fcn\u00fcl\u00fcyor. Milattan \u00f6nce 4. y\u00fczy\u0131lda filozof Gongshu Ban ve sanat kolleksiyoncusu Mo Di birlikte ilk u\u00e7urtmay\u0131 yapm\u0131\u015flar. Bu u\u00e7urtma bir ku\u015f bi\u00e7imindeymi\u015f ve r\u00fczg\u00e2rda bir a\u015fa\u011f\u0131 bir yukar\u0131 sal\u0131n\u0131yormu\u015f. Bu yenilik insanlar\u0131 \u00e7abucak etkilemi\u015f ve h\u0131zla t\u00fcm \u00c7in\u2019e yay\u0131lm\u0131\u015f. Zamanla \u00c7inliler u\u00e7urtmay\u0131 e\u011flencenin d\u0131\u015f\u0131nda kullanman\u0131n da yollar\u0131n\u0131 bulmu\u015f. Sandal\u0131n\u0131z yoksa u\u00e7urtmayla bal\u0131k tutabilece\u011finizi biliyor muydunuz? Oltay\u0131 u\u00e7urtmadan salland\u0131rarak eri\u015filmesi zor sularda bal\u0131k avlam\u0131\u015flar. Ayr\u0131ca u\u00e7urtmalar\u0131 askeri ama\u00e7larla da kullanm\u0131\u015flar. \u0130lk hava sald\u0131r\u0131lar\u0131n\u0131 u\u00e7urtmalarla yapm\u0131\u015f \u00c7in ordusu. Bu insans\u0131z hava ara\u00e7lar\u0131 d\u00fc\u015fmanlar\u0131n \u00fcst\u00fcne bomba b\u0131rak\u0131yormu\u015f. Ayr\u0131ca psikolojik harek\u00e2tta da kullanm\u0131\u015flar u\u00e7urtmalar\u0131. \u00c7in ordusu 1232\u2019de Mo\u011fol kararg\u00e2h\u0131na havadan propaganda bro\u015f\u00fcrleri atmak i\u00e7in u\u00e7urtmalar\u0131 kullanm\u0131\u015f. Bu bro\u015f\u00fcrlerde \u00c7inli sava\u015f tutsaklar\u0131n\u0131n isyan \u00e7\u0131kar\u0131p d\u00fc\u015fman kararg\u00e2h\u0131n\u0131 ele ge\u00e7irmeleri talimatlar\u0131 yer al\u0131yormu\u015f. Daha \u00f6nce de bahsetti\u011fimiz gibi u\u00e7urtmalar milattan \u00f6nce 4. y\u00fczy\u0131lda icat edilmi\u015f. Milattan sonra 6. y\u00fczy\u0131lda \u00c7inliler ortalama bir insan\u0131n a\u011f\u0131rl\u0131\u011f\u0131n\u0131 kald\u0131rabilecek daha b\u00fcy\u00fck ve aerodinamik u\u00e7urtmalar yapm\u0131\u015f. Zaten birilerinin u\u00e7urtman\u0131n iplerinden kurtulunca ortaya ne \u00e7\u0131kaca\u011f\u0131n\u0131 g\u00f6rmesi an meselesiydi. \u00c7inliler g\u00fcn\u00fcm\u00fczde plan\u00f6r olarak bilinen yere ba\u011flanmam\u0131\u015f u\u00e7urtmalar kullan\u0131yorlard\u0131. Ama bu u\u00e7urtmalar adrenalin keyfi u\u00e7u\u015flar\u0131 i\u00e7in kullan\u0131lmad\u0131: \u0130mparatorlar su\u00e7lular\u0131 ve d\u00fc\u015fman esirlerini plan\u00f6rlere ba\u011flay\u0131p kayal\u0131klardan a\u015fa\u011f\u0131 atmay\u0131 e\u011flenceli buldular. Zay\u0131f bir ki\u015fi yere g\u00fcvenle inmeden \u00f6nce 3 kilometre u\u00e7uyordu. Bu u\u00e7u\u015flarla \u00c7inliler havac\u0131l\u0131k konusunda Avrupal\u0131lardan 1335 y\u0131l \u00f6nde oluyordu. Mo\u011follar, Bizansl\u0131lar, Yunanl\u0131lar ve Romal\u0131lar maalesef kendilerini \u00c7inlilerin barut gibi orduya y\u00f6nelik yenilikleriyle kar\u015f\u0131 kar\u015f\u0131ya buldular. Buna kar\u015f\u0131n ipek \u00c7inliler ve di\u011fer k\u00fclt\u00fcrler aras\u0131ndaki bar\u0131\u015f arac\u0131yd\u0131. \u0130pe\u011fe talep \u00e7ok fazlayd\u0131, iyi bir kuma\u015f \u00c7in\u2019in d\u0131\u015fardaki d\u00fcnyayla ileti\u015fimine yard\u0131m ediyordu. Bu kuma\u015f \u00c7in\u2019in me\u015fhur \u0130pek Yolu\u2019nun Akdeniz\u2019e, Afrika\u2019ya, Orta Do\u011fu\u2019ya ve Avrupa\u2019ya kadar uzanmas\u0131n\u0131 sa\u011fl\u0131yordu. \u0130pekb\u00f6ce\u011fi \u00fcretimini kontrol edildi\u011fi y\u00f6ntem 4700 y\u0131l \u00f6ncesinde de vard\u0131. Milattan \u00f6nce 3300\u2019den 2200\u2019e kadar s\u00fcren Liangzhu d\u00f6nemine ait bir mezarda bulunan bir el yazmas\u0131nda ipek \u00fcretimi \u00fczerine bir makale vard\u0131. \u00c7inliler ipe\u011fin kayna\u011f\u0131n\u0131 \u00e7ok uzun s\u00fcre korudu. Bu s\u0131rr\u0131n kontrol\u00fcn\u00fc ancak Avrupa\u2019dan gelen ke\u015fi\u015fler ipekb\u00f6ce\u011fi yumurtalar\u0131n\u0131 al\u0131p Bat\u0131\u2019dan geri g\u00f6t\u00fcrd\u00fc\u011f\u00fcnde kaybettiler.", "tags": ["Asya k\u0131tas\u0131", "bilim tarihi", "tarih", "uygarl\u0131k"]},
{"source": "bilimfili.com", "url": "https://bilimfili.com/stres-vucutta-hangi-degisikliklere-neden-olur/", "category": "psikoloji", "date": "9 A\u011fustos 2017", "title": "Stres, V\u00fccutta Hangi De\u011fi\u015fikliklere Neden Olur?", "content": "Ya\u015fam\u0131n duygusal ini\u015f-\u00e7\u0131k\u0131\u015flar\u0131n\u0131n ka\u00e7\u0131n\u0131lmaz bir sonucu olarak hepimizin stresli hissetti\u011fi zamanlar olmu\u015ftur. Stresin pek \u00e7ok kayna\u011f\u0131 olabilir. \u0130\u00e7erisinde bulundu\u011fumuz \u00e7evre, v\u00fccudumuz, d\u00fc\u015f\u00fcncelerimiz, hatta d\u00fcnyaya nas\u0131l bakt\u0131\u011f\u0131m\u0131z da stres fakt\u00f6r\u00fc olabilir. S\u0131nav ya da bir i\u015f g\u00f6r\u00fc\u015fmesi gibi \u00fczerimizde bask\u0131 olu\u015fturan anlarda stresli hissetmek son derece ola\u011fand\u0131r. Fakat, insanlar fizyolojik olarak stresle ba\u015fa \u00e7\u0131kma ve ona bir tepki olu\u015fturma e\u011filimindedir. Bask\u0131 alt\u0131nda hissetti\u011fimizde, sinir sistemimiz; adrenalin, noradrenalin ve kortizol gibi stres hormonlar\u0131n\u0131n salg\u0131lanmas\u0131 i\u00e7in v\u00fccudumuzu uyar\u0131r. Esas\u0131nda, bu uyar\u0131m; bize, i\u00e7erisinde bulundu\u011fumuz tehdit ya da tehlike ile ba\u015fa \u00e7\u0131kmada yard\u0131mc\u0131 olan fizyolojik de\u011fi\u015fimlerdir. Bu duruma \u201cstres tepkisi\u201d ya da \u201cka\u00e7 ya da kal\u0131p sava\u015f\u201d tepkisi denir. Her ne kadar olumsuz bir alg\u0131ya neden olsa da, stres; esas\u0131nda olumlu bir tepki olabilir. Stres tepkisi, bizi alarm halde tutar, motive olmam\u0131za ve elimizdeki i\u015fe odaklanmam\u0131za yard\u0131mc\u0131 olur. Genellikle de, \u00fczerimizdeki bask\u0131 azald\u0131\u011f\u0131nda, v\u00fccut durumu dengelemeye ba\u015flar ve giderek sakinle\u015firiz. Fakat, \u00e7ok s\u0131k bir bi\u00e7imde ya da uzun s\u00fcreli olarak stres hissetti\u011fimizde veya olumsuz hislerimiz, onlarla ba\u015fa \u00e7\u0131kma yetimize bask\u0131n geldi\u011finde, i\u015fte bu noktada problemler ortaya \u00e7\u0131kmaya ba\u015flar. Sinir sisteminin s\u00fcrekli aktivasyonu \u2013\u201cstres tepkisi\u201d\u2013 v\u00fccutta y\u0131pranmaya neden olur. Stresli oldu\u011fumuzda, solunum sistemimiz bu durumdan hemen etkilenir. Daha derin ve h\u0131zl\u0131 nefesler almaya \u00e7al\u0131\u015f\u0131r, oksijence zengin kan\u0131 h\u0131zl\u0131ca v\u00fccudumuza da\u011f\u0131tmak isteriz. \u00c7o\u011fumuz i\u00e7in bu bir sorun te\u015fkil etmese de, nefes darl\u0131\u011f\u0131 ve yeterli oksijen almak i\u00e7in m\u00fccadele eden ast\u0131m hastalar\u0131 i\u00e7in bir sorun olabilir. Bu durum ayn\u0131 zamanda da, minimum havan\u0131n i\u00e7eri al\u0131nd\u0131\u011f\u0131 h\u0131zl\u0131 ve \u00fcst\u00fcnk\u00f6r\u00fc soluk al\u0131\u015f-veri\u015fler neticesinde hiperventilasyona neden olabilir. Ki\u015fi, anksiyete ve panik atak sahibiyse bu duru daha da olas\u0131d\u0131r. Stres, ba\u011f\u0131\u015f\u0131kl\u0131k sistemimizde\u00a0de hasarlar olu\u015fturur. Stresin bir sonucu olarak v\u00fccudumuzda salg\u0131lanan kortizol, ba\u011f\u0131\u015f\u0131kl\u0131k sistemimizi ve inflamatuvar yollar\u0131 bast\u0131r\u0131r. Bu bask\u0131lama da, enfeksiyonlara ve kronik inflamatuvar vakalara yakalanmam\u0131z\u0131 daha olas\u0131 hale sokar. Yani, hastal\u0131klarla m\u00fccadele yetimiz zay\u0131flar. Stresten etkilenen bir ba\u015fka v\u00fccut yap\u0131m\u0131z ise, iskelet ve kas sistemimizdir. V\u00fccudumuzun a\u011fr\u0131 ve yaralanmalardan kendisini korumak i\u00e7in do\u011fal bir tepkisi olan kas gerilmeleri, stres durumlar\u0131nda da ger\u00e7ekle\u015fir. Tekrarl\u0131 kas gerilmeleri, v\u00fccut a\u011fr\u0131lar\u0131na ve s\u0131z\u0131lar\u0131na neden olabilir ve bu a\u011fr\u0131lar omuzlarda, boyunda ve kafada ortaya \u00e7\u0131karsa gerilim tipi ba\u015f a\u011fr\u0131lar\u0131na ve migrene neden olabilir. Stresin, kardiyovask\u00fcler etkileri de vard\u0131r. Stres akut oldu\u011funda (anl\u0131k), kalp at\u0131\u015f h\u0131z\u0131m\u0131z ve kan bas\u0131nc\u0131m\u0131z artar, fakat akut stres ortadan kalkt\u0131\u011f\u0131 anda tekrar normale d\u00f6ner. \u00a0E\u011fer ki, akut stres tekrarl\u0131 olarak ya\u015fan\u0131r ya da kronik hale gelirse (uzun s\u00fcreli olarak devam ederse), kan damarlar\u0131na zarar verebilir. Bu da hipertansiyon, kal krizi ya da fel\u00e7 gibi vakalar\u0131n riskini art\u0131r\u0131r. Stresten, endokrin sistemimiz de etkilenir. Endokrin sistemimiz; duygudurumu, b\u00fcy\u00fcme, geli\u015fme, doku fonksiyonlar\u0131, metabolizma ve \u00fcreme s\u00fcre\u00e7lerimizin d\u00fczenlenmesinde \u00f6nemli bir role sahiptir. Bir b\u00fct\u00fcn olarak metabolizmam\u0131z stresten etkilenir. Beynimizde, endokrin sistemimiz ile sinir sistemimizin birbirine ba\u011flanmas\u0131nda kritik rol oynayan bir b\u00f6lge bulunur; hipotalamus. Hipotalamustan gelen stres sinyalleri, stres hormonlar\u0131 olan kortizol ve epinefrin hormonlar\u0131n\u0131n sal\u0131n\u0131m\u0131n\u0131 tetikler ve stresli durumla ba\u015fa \u00e7\u0131kabilmemiz i\u00e7in gerekli enerjinin sa\u011flanmas\u0131 i\u00e7in karaci\u011ferimiz taraf\u0131ndan kan \u015fekeri (glukoz) \u00fcretilir. Pek \u00e7ok insan, stres azald\u0131\u011f\u0131nda bu ekstra \u015fekeri tekrar absorbe edebilir ancak baz\u0131 insanlarda bu durum diyabet riskinin artmas\u0131na neden olur. Stresin, sindirim sistemi \u00fczerinde de baz\u0131 etkileri s\u00f6z konusudur.\u00a0\u00d6zellikle de yeme al\u0131\u015fkanl\u0131klar\u0131m\u0131z\u0131 az ya da \u00e7ok yemek yeme \u015feklinde de\u011fi\u015ftirirsek veya ya\u011fl\u0131 ve \u015fekerli g\u0131dalar t\u00fcketimimizi artt\u0131r\u0131rsak, mide yanmas\u0131 ve refl\u00fc ya\u015fayabiliriz. Ba\u011f\u0131rsaklar\u0131m\u0131z\u0131n, ald\u0131\u011f\u0131m\u0131z g\u0131dalardaki besin i\u00e7eriklerinin emilimi kapasitesinde azalmalar g\u00f6r\u00fclebilir. Kar\u0131n a\u011fr\u0131s\u0131, \u015fi\u015fme, bulant\u0131, ishal ya da kab\u0131z durumlar\u0131n\u0131 ya\u015fayabiliriz. Stres, \u00fcreme sistemimizde de problemlere yol a\u00e7abilir. Kronik stres, erkeklerde, testosteron hormonu ve sperm \u00fcretimini etkileyebilir. Ayr\u0131ca, ereksiyon bozuklu\u011funa ya da cinsel g\u00fc\u00e7s\u00fczl\u00fc\u011fe neden olabilir. Kad\u0131nlarda ise, menstr\u00fcel d\u00f6ng\u00fcde de\u011fi\u015fimler ve premenstr\u00fcel semptomlar\u0131n artmas\u0131 g\u00f6r\u00fclebilir. Stres, duygudurumumuz \u00fczerinde de \u00e7arp\u0131c\u0131 etkilere sahiptir. G\u00fcnl\u00fck ya\u015fam\u0131m\u0131z s\u0131ras\u0131nda, duygusal anlamda ini\u015f ve \u00e7\u0131k\u0131\u015flar ya\u015famam\u0131z son derece ola\u011fand\u0131r, ancak, stres alt\u0131ndayken daha fazla yorgun hissedebilir, modumuzda de\u011fi\u015fimler ya\u015fayabilir veya normalden daha sinirli hissedebiliriz. Stres, a\u015f\u0131r\u0131 uyar\u0131lm\u0131\u015fl\u0131\u011fa sebep olur, bu da uykuya dalmakta zorlanman\u0131za ve huzursuz geceler ge\u00e7irmenize neden olabilir. Bu durum, odaklanman\u0131z\u0131, dikkatinizi, \u00f6\u011frenme ve haf\u0131zan\u0131z\u0131 olumsuz etkiler. Ara\u015ft\u0131rmalar, uyku kalitesizli\u011finin, kronik kalp rahats\u0131zl\u0131klar\u0131, depresyon ve hatta obezite riskini artt\u0131rd\u0131\u011f\u0131n\u0131 g\u00f6steriyor. Stresle ba\u015fa \u00e7\u0131kma bi\u00e7imimiz de, sa\u011fl\u0131\u011f\u0131m\u0131z \u00fczerinde fazladan dolayl\u0131 bir etkiye neden olur. Bask\u0131 alt\u0131ndayken, insanlar; stresten kurtulmak i\u00e7in baz\u0131 olumsuz \u00a0(sigara i\u00e7mek, \u00e7ok fazla alkol t\u00fcketmek ya da madde kullan\u0131m\u0131 gibi) al\u0131\u015fkanl\u0131klar edinebilir. Fakat, bu davran\u0131\u015flar, sa\u011fl\u0131\u011f\u0131n\u0131z\u0131n bozulmas\u0131na ve ki\u015fisel g\u00fcvenli\u011finizin tehlikeye d\u00fc\u015fmesine neden olur. Dolay\u0131s\u0131yla, kontrol\u00fc o ele almadan \u00f6nce, siz stresinizi y\u00f6netmeyi \u00f6\u011frenmelisiniz. Her \u015feyi kontrol alt\u0131nda tutabilmeniz gerekir. Ya\u015fam\u0131n ola\u011fan ak\u0131\u015f\u0131nda baz\u0131 stresler normaldir ve dahas\u0131 k\u00fc\u00e7\u00fck bir miktar\u0131; alarm halde bulunman\u0131za, motive olman\u0131za, odaklanman\u0131za, enerjik olman\u0131za ve hatta heyecanl\u0131 olman\u0131za yard\u0131mc\u0131 olur.\u00a0Bu enerjiyi etkin bir \u015fekilde kanalize etmek i\u00e7in olumlu eylemler i\u00e7erisinde bulunun, b\u00f6ylelikle kendinizi daha ba\u015far\u0131l\u0131 ve daha iyi hisseder halde bulabilirsiniz. Kaynaklar ve \u0130leri Okuma:\n-Stress Effects on the Body. American Psychological Association. http://www.apa.org/helpcenter/stress-body.aspx (accessed August 8, 2017)\n-What happens to your body when you\u2019re stressed. TheConversation. https://theconversation.com/what-happens-to-your-body-when-youre-stressed-81789 (accessed August 8, 2017)\n-Biological basis of the stress response. Integrative Physiological and Behavioral Science. (January, 1992). https://link.springer.com/article/10.1007%2FBF02691093?LI=true\n-Psychological Stress and the Human Immune System: A Meta-Analytic Study of 30 Years of Inquiry. Psychological bulletin. (July, 2004). http://www.sakkyndig.com/psykologi/artvit/segerstrom2004.pdf\n-Level of physical activity, well-being, stress and self-rated health in persons with migraine and co-existing tension-type headache and neck pain. Journal of Headache and Pain. (December, 2017). https://link.springer.com/article/10.1186/s10194-017-0753-y\n-The endocrine response to stress. Oxford Medicine Online. http://oxfordmedicine.com/view/10.1093/med/9780199235292.001.1/med-9780199235292-chapter-263 (accessed August 8, 2017)\n-What is the Stress Response? Simply Psychology. (2010). https://simplypsychology.org/stress-biology.html (accessed August 8, 2017)\n-How stress wreaks havoc on your gut \u2013 and what to do about it. ChrisKresser.com (March, 2012). https://chriskresser.com/how-stress-wreaks-havoc-on-your-gut/ (accessed August 8, 2017)\n-Role of addiction and stress neurobiology on food intake and obesity. Biological Psychology. (May,2017). http://www.sciencedirect.com/science/article/pii/S030105111730087X", "tags": ["ba\u011f\u0131\u015f\u0131kl\u0131k sistemi", "fizyoloji", "sindirim sistemi", "solunum sistemi", "stres"]},
{"source": "bilimfili.com", "url": "https://bilimfili.com/arkadaslik-seciminde-beynimiz-nasil-karar-aliyor/", "category": "psikoloji", "date": "17 Eyl\u00fcl 2017", "title": "Arkada\u015fl\u0131k Se\u00e7iminde Beynimiz Nas\u0131l Karar Al\u0131yor?", "content": "\u0130nsanlar, sosyal canl\u0131lard\u0131r ve bu sosyal ba\u011fl\u0131l\u0131k, t\u00fcr\u00fcm\u00fcz\u00fcn ba\u015far\u0131lar\u0131ndan birisidir. Primatlar\u0131n evriminin bir s\u00fcrecinde ortaya \u00e7\u0131kan t\u00fcr\u00fcm\u00fcz, genetik materyalini gelecek nesillere aktarabilme noktas\u0131nda milyonlarca y\u0131ld\u0131r gruplar aras\u0131 bir kabul aray\u0131\u015f\u0131ndad\u0131r. Sosyal ittifaklara duydu\u011fumuz ba\u011fl\u0131l\u0131k, evrimsel ge\u00e7mi\u015fimiz boyunca beynimizin de \u015fekillenmesinde rol oynam\u0131\u015ft\u0131r. Birisiyle arkada\u015fl\u0131k kurmak, genellikle \u00fczerinde d\u00fc\u015f\u00fcn\u00fcp karar verdi\u011fimiz bir durum de\u011fildir. Ancak arkada\u015fl\u0131klar kurarken biz fark\u0131nda olmasak da, beynimizde ger\u00e7ekle\u015fen baz\u0131 s\u00fcre\u00e7ler s\u00f6z konusudur. Peki arkada\u015fl\u0131k se\u00e7iminde beynimizde nas\u0131l bir sinirsel s\u00fcre\u00e7 ger\u00e7ekle\u015fiyor? Nature\u2018da 2009 yay\u0131mlanan bir \u00e7al\u0131\u015fmada, beyinde, ilk izlenimin ard\u0131ndaki mekanizmalar ara\u015ft\u0131r\u0131ld\u0131. Ara\u015ft\u0131rma sonucunda, beynimizde, insanlar hakk\u0131nda ani kararlar alabilmemize yard\u0131mc\u0131 olan \u00e7ok eski n\u00f6ral devrelerde \u2014amigdala ve arka singulat kortekste\u2014 hareketlenmeler ortaya \u00e7\u0131kt\u0131\u011f\u0131 g\u00f6zlemlendi. Evrimsel olarak \u00e7ok eski bir ge\u00e7mi\u015fe sahip olan bu b\u00f6lgelerden amigdala; duygusal d\u00fczenlemeden sorumlu bir b\u00f6lge iken, arka singulat korteks ise, durumlara de\u011ferler addederken aktifle\u015fen bir beyin b\u00f6lgesidir. Bu iki b\u00f6lgenin yard\u0131m\u0131yla, bulu\u015fman\u0131n ilk 30saniyesinde kar\u015f\u0131m\u0131zdaki ki\u015fi hakk\u0131ndaki ilk izlenimlerimizi olu\u015fturuyoruz. \u0130lk g\u00fcn yan masan\u0131zda oturan ki\u015fi hakk\u0131ndaki kararlar\u0131n\u0131z\u0131 neredeyse hemen al\u0131yorsunuz. Esas\u0131nda, beynimiz, arzu edilen arkada\u015fl\u0131\u011f\u0131 h\u0131zl\u0131ca yakalamam\u0131z noktas\u0131nda bize yard\u0131mc\u0131 olur. Peki sosyal gruplar\u0131 tam olarak nas\u0131l olu\u015fturuyoruz? \u0130nsanlar, ba\u015fkalar\u0131na y\u00f6nelik bir \u00e7ekime dair i\u00e7sel bir d\u00fcrt\u00fcye sahiptir. Asl\u0131nda bu tutku son derece g\u00fc\u00e7l\u00fcd\u00fcr, dolay\u0131s\u0131yla sosyal gruplar rastgele sebeplerden kaynakl\u0131 olu\u015fabilir. 1970lerde Bristol University\u2019den ara\u015ft\u0131rmac\u0131lar\u0131n y\u00fcr\u00fctt\u00fc\u011f\u00fc deneylerde, kat\u0131l\u0131mc\u0131lara, iki adet resim g\u00f6steriliyor ve resimlerden birisini se\u00e7meleri isteniyor. Ara\u015ft\u0131rma ekibi, kat\u0131l\u0131mc\u0131lar\u0131 yapt\u0131klar\u0131 se\u00e7ime g\u00f6re iki gruba ay\u0131r\u0131yor. Sonras\u0131nda ise, daha \u00f6nce birbirini hi\u00e7 tan\u0131mayan insanlardan olu\u015fan kat\u0131l\u0131mc\u0131lardan, her grubun \u00fcyelerine sanal para da\u011f\u0131tmalar\u0131 isteniyor. \u0130lgin\u00e7 bir bi\u00e7imde, hi\u00e7bir tan\u0131\u015f\u0131kl\u0131k ve temas olmamas\u0131na ra\u011fmen, kat\u0131l\u0131mc\u0131lar\u0131n paray\u0131 kendi grup \u00fcyelerine da\u011f\u0131tmay\u0131 tercih ettikleri g\u00f6r\u00fcld\u00fc. Peki herhangi bir fayda olmamas\u0131na kar\u015f\u0131n ki\u015filer neden b\u00f6yle bir se\u00e7imi tercih etmi\u015flerdi? K\u0131sacas\u0131, insanlar, kendi kimliklerini, sosyal olarak ait olduklar\u0131 gruplara g\u00f6re olu\u015fturuyor. Kendilerinin lehine olan bu durum, onlar\u0131n grubunun daha \u00fcst d\u00fczey bir stat\u00fcye sahip oldu\u011fu anlam\u0131na geliyordu. Ger\u00e7ek \u015fu ki; herhangi bir gruba ait hissetmek biz insanlar i\u00e7in \u00f6nemlidir. Beynimiz, bizleri sosyal etkile\u015fim aray\u0131\u015f\u0131na s\u00fcr\u00fcklemek \u00fczere evrilmi\u015ftir ve baz\u0131 durumlarda sosyal gruplar\u0131n olu\u015fumundan ger\u00e7ek fizyolojik zevkler alabiliriz. Beynimizdeki ventral tegmental alan (\u00fcst tavan alan\u0131) isimli bir b\u00f6lge, bu gibi sosyal etkile\u015fimleri kolayla\u015ft\u0131rmada rol oynar. 2013 y\u0131l\u0131nda Nature\u2018da yay\u0131mlanan bir \u00e7al\u0131\u015fmada, beynin bu b\u00f6lgesindeki aktivitenin artt\u0131r\u0131lmas\u0131yla, deneklerin sosyal davran\u0131\u015flarda bulunmaya ve yeni gelenlere yakla\u015fmaya daha meyilli hale geldikleri ortaya koyuldu. Yap\u0131lan deneylerde, farelerde beynin bu b\u00f6lgesindeki n\u00f6ronal h\u00fccrelerin \u0131\u015f\u0131k kullan\u0131larak uyar\u0131ld\u0131\u011f\u0131 optogenetik tekni\u011fi kullan\u0131ld\u0131. Farelerin ventral tegmental b\u00f6lgelerinin uyar\u0131lmas\u0131n\u0131n, sosyal etkile\u015fimlerini artt\u0131rd\u0131\u011f\u0131 g\u00f6zlemlenirken, bu b\u00f6lgedeki aktivitenin bask\u0131lanmas\u0131n\u0131n ise sosyal etkile\u015fimleri azaltt\u0131\u011f\u0131 g\u00f6zlemlendi. Ventral tegmental alan, beynimizin \u00f6d\u00fcl sisteminin bir par\u00e7as\u0131d\u0131r. Bu b\u00f6lge, haz alma hislerinden sorumlu bir n\u00f6rotransmitter olan dopamin arac\u0131l\u0131\u011f\u0131yla di\u011fer beyin b\u00f6lgeleriyle ileti\u015fim kurar. Yani \u00f6\u011frenci kantininde oturup sohbet ederken \u00e7ay/kahve i\u00e7ti\u011fimiz insanlardan ald\u0131\u011f\u0131m\u0131z keyif yaln\u0131zca \u00e7ay ve kahvenin kendisinden de\u011fil, beynimizin sosyal kabulden elde etti\u011fi motivasyondan da kaynakl\u0131d\u0131r. Bu y\u00fczden, gruba ait olma ve onay\u0131n\u0131 alma aray\u0131\u015f\u0131 insan do\u011fas\u0131n\u0131n k\u00f6kl\u00fc evrimsel y\u00f6nlerinden birisidir. Dolay\u0131s\u0131yla yeni bir ortama girmek (\u00f6rne\u011fin; \u00fcniversiteye gitmek), \u00a0yeni sosyal \u00e7evreler olu\u015fturmak i\u00e7in size bolca f\u0131rsat sunacakt\u0131r. Belki baz\u0131lar\u0131 kom\u015funuz olacak, baz\u0131lar\u0131yla ayn\u0131 dersi alacaks\u0131n\u0131z, baz\u0131lar\u0131yla ayn\u0131 toplulu\u011fun \u00fcyesi olacaks\u0131n\u0131z. Peki bir grubun, bir ba\u015fka gruba tercih edilmesinde belirli ko\u015fullar var m\u0131d\u0131r? 1950 y\u0131l\u0131nda yap\u0131lan bir ara\u015ft\u0131rmada, ayn\u0131 yurtta ya\u015fayan \u00fcniversite \u00f6\u011frencilerinin se\u00e7imleri \u00fczerine bir inceleme y\u00fcr\u00fct\u00fcld\u00fc. Ara\u015ft\u0131rma sonucunda,\u00a0sosyal ba\u011flar\u0131n olu\u015fumunun, \u00f6\u011frencilerin ya\u015fad\u0131\u011f\u0131 yerin fiziksel ve fonksiyonel yak\u0131nl\u0131\u011f\u0131 ile belirlendi\u011fi g\u00f6r\u00fcld\u00fc. Basit\u00e7e s\u00f6ylemek gerekirse, insanlar do\u011frudan kom\u015fular\u0131yla arkada\u015f oluyor. Bu etki, ayn\u0131 inan\u00e7 ve ilgileri payla\u015fan iki insan aras\u0131nda olu\u015fan arkada\u015fl\u0131ktan \u00e7ok daha g\u00fc\u00e7l\u00fc. G\u00f6r\u00fcn\u00fc\u015fe g\u00f6re, uygunluk durumu (burada fiziksel olarak yak\u0131n olma), arkada\u015f edinmedeki en iyi yollardan birisi. Dolay\u0131s\u0131yla, ayn\u0131 yurtta yan odadaki ya da her g\u00fcn ayn\u0131 derste g\u00f6r\u00fc\u015ft\u00fc\u011f\u00fcn\u00fcz ki\u015filer muhtemelen en yak\u0131n olaca\u011f\u0131n\u0131z ki\u015filer olacak. Sonu\u00e7 itibariyle, tamamen yeni bir ortama girmek, bazen \u00fcrk\u00fct\u00fcc\u00fc bir ihtimal olabilirken insan beyninin y\u0131llard\u0131r sosyal bask\u0131larla u\u011fra\u015ft\u0131\u011f\u0131n\u0131 unutmay\u0131n. Yeni ortamlar, yeni arkada\u015fl\u0131klar kurabilece\u011finiz\u00a0\u00e7e\u015fitli k\u00fclt\u00fcrlerden insanlarla dolu olacakt\u0131r. Beyninize g\u00fcvenin, \u00e7\u00fcnk\u00fc bazen \u00fcrk\u00fct\u00fcc\u00fc olabilen bu sosyal senaryolarda t\u0131pk\u0131 bir profesyonel gibi gezineceksiniz.", "tags": ["beyin", "d\u00fc\u015f\u00fcnceler", "insan davran\u0131\u015flar\u0131 (davran\u0131\u015f bilimleri)", "karar verme mekanizmas\u0131", "optogenetik", "toplumbilim (sosyoloji)"]},
{"source": "bilimfili.com", "url": "https://bilimfili.com/psikolojik-problemlerimizin-nedeni-ebeveynlerimiz-olabilir-mi/", "category": "psikoloji", "date": "7 A\u011fustos 2017", "title": "Psikolojik Problemlerimizin Nedeni Ebeveynlerimiz Olabilir mi?", "content": "Psikanaliz kuram\u0131n\u0131n kurucusu Sigmund Freud\u2019un me\u015fhur teorisini duymu\u015fsunuzdur. Bu teori, ki\u015fisel geli\u015fimimizin \u00e7ocuklukta ya\u015fad\u0131\u011f\u0131m\u0131z olaylar taraf\u0131ndan belirlendi\u011fini iddia eder. \u015eimdilerde Freud\u2019un bir\u00e7ok teorisi kabul g\u00f6rm\u00fcyorken, baz\u0131 modern psikoloji teorileri \u00e7ocuklukta ya\u015fan\u0131lan olaylar\u0131n hayatlar\u0131m\u0131z\u0131 \u015fekillendirdi\u011fini do\u011fruluyor. Fakat, zorlu \u00e7ocukluk deneyimlerinin ilerde anksiyete (kayg\u0131 bozuklu\u011fu) ya da depresyon gibi yayg\u0131n g\u00f6r\u00fclen psikolojik rahats\u0131zl\u0131klara sebep oldu\u011funa dair kesin bir kan\u0131t var m\u0131? E\u011fer varsa, bu problemlerimiz i\u00e7in ebeveynlerimizi su\u00e7lamak iyile\u015fmemize yard\u0131mc\u0131 olacak m\u0131? \u015e\u00fcphesiz; anne-babalar ve ilgili di\u011fer bak\u0131c\u0131lar, \u00e7ocu\u011fun geli\u015fimine etki eden kritik fig\u00fcrlerdir. \u00c7ocuklukta aile ile birlikte ya\u015fan\u0131lan mutlu an\u0131lar\u0131n, uzun s\u00fcreli ve derin bir etkisinin oldu\u011fu bilinmekteyken; ya\u015fan\u0131lan olumsuz hat\u0131ralar\u0131n ise, \u00fcz\u00fcnt\u00fcye neden olup \u00e7ocu\u011fun fiziksel ya da psikolojik geli\u015fimini belirli bir \u00f6l\u00e7\u00fcde zedeleyebilece\u011fi d\u00fc\u015f\u00fcn\u00fcl\u00fcyor. \u00d6zellikle; yoksulluk, k\u00f6t\u00fc muamele, bo\u015fanma ya da \u00f6l\u00fcm gibi deneyimler bu t\u00fcr sorunlar\u0131n en b\u00fcy\u00fck nedenlerinden. Buna kar\u015f\u0131l\u0131k, bu olumsuz deneyimler d\u00fcnyan\u0131n her yerinde olduk\u00e7a yayg\u0131n bir \u015fekilde ya\u015fanmakta. Yap\u0131lan ara\u015ft\u0131rmalarda, bu problemlerin \u00e7e\u015fitli negatif sonu\u00e7larla ba\u011flant\u0131l\u0131 oldu\u011fu ve yeti\u015fkinlik d\u00f6nemine kadar s\u00fcren etkileri oldu\u011fu ortaya \u00e7\u0131kar\u0131lm\u0131\u015ft\u0131. \u00d6rne\u011fin, bo\u015fanma, ayr\u0131l\u0131k ya da \u00f6l\u00fcm gibi \u00fcz\u00fcc\u00fc olaylar, ki\u015finin ak\u0131l sa\u011fl\u0131\u011f\u0131n\u0131 tehdit eden problemlerle kar\u015f\u0131la\u015fma riskini art\u0131yor. Journal of Affective Disorders\u2018da yay\u0131mlanan bir meta-analizara\u015ft\u0131rmas\u0131nda, \u00e7ocuklukta tecr\u00fcbe edinilen ebeveyn bo\u015fanmalar\u0131n\u0131n, ilerde olu\u015fabilecek depresyon riskini artt\u0131rd\u0131\u011f\u0131 sonucuna ula\u015f\u0131ld\u0131. Y\u00fcr\u00fct\u00fclen bu \u00e7al\u0131\u015fma, son 35 y\u0131lda yay\u0131nlanan ve toplamda 24 binden fazla bireyin kat\u0131ld\u0131\u011f\u0131 18 ara\u015ft\u0131rman\u0131n yeniden incelenmesine dayan\u0131yor. Ara\u015ft\u0131rmadan \u00e7\u0131kan sonu\u00e7lara g\u00f6re ise, \u00e7ocuklu\u011funda annesi ve babas\u0131 ayr\u0131lan ki\u015finin, yeti\u015fkinli\u011findeki depresyon riski %56 oran\u0131nda daha fazla. \u00c7ocuklukta ya\u015fan\u0131lan \u00fcz\u00fcc\u00fc durumlar ise \u00e7o\u011funlukla birbiriyle ili\u015fkilidir. \u00d6rne\u011fin, bo\u015fanma, bir\u00e7ok aile i\u00e7in sosyoekonomik durumun de\u011fi\u015fmesine yol a\u00e7abilir. \u00dcstelik yap\u0131lan \u00e7al\u0131\u015fmalar g\u00f6steriyor ki; \u00e7ocuklukta \u00fcst \u00fcste gelen ve biriken k\u00f6t\u00fc durumlar\u0131n sonu\u00e7lar\u0131 intihara kadar varabilirken, \u00e7e\u015fitli ak\u0131l hastal\u0131klar\u0131na da neden olabilir. Fakat, bu t\u00fcr birka\u00e7 \u00e7ocukluk travmas\u0131 nas\u0131l oluyor da \u00f6m\u00fcr boyu s\u00fcrecek etkilere sebep oluyor? Buna verilebilecek ilk muhtemel a\u00e7\u0131klama \u015fu \u015fekilde; k\u00fc\u00e7\u00fckl\u00fckte maruz kal\u0131nan bu t\u00fcr olaylar, ki\u015finin ileride ya\u015fayaca\u011f\u0131 di\u011fer stresli durumlar kar\u015f\u0131s\u0131ndaki hassasiyetini artt\u0131r\u0131yor. Yine \u00f6rnek \u00fczerinden gidecek olursak, bo\u015fanma t\u00fcm yeti\u015fkinler i\u00e7in s\u0131k\u0131nt\u0131l\u0131 bir deneyimdir. \u00c7o\u011funlukla da depresyon ve anksiyete ile ba\u011flant\u0131l\u0131d\u0131r. Bu sebeple, k\u00fc\u00e7\u00fckl\u00fc\u011f\u00fcnde de ayn\u0131 sorunla kar\u015f\u0131la\u015fan bireyin depresyon ya da anksiyete bozuklu\u011fundan muzdarip olmas\u0131 daha muhtemeldir. Fakat, \u00e7ocuklukta ya\u015fan\u0131lan her s\u0131k\u0131nt\u0131l\u0131 durumun, ki\u015fileri kesinlikle daha hassas yapaca\u011f\u0131n\u0131 s\u00f6ylersek yanl\u0131\u015f olur. Asl\u0131nda baz\u0131 \u00e7ocuklar \u00fcst \u00fcste gelen k\u00f6t\u00fc deneyimler kar\u015f\u0131s\u0131nda bile negatif bir reaksiyon g\u00f6stermiyor. Resilience (diren\u00e7 g\u00f6sterme) olarak adland\u0131r\u0131lan bu durumda, ki\u015finin daha \u00f6nce ya\u015fad\u0131\u011f\u0131 negatif deneyimler onu gelecek olan di\u011fer k\u00f6t\u00fc durumlar kar\u015f\u0131s\u0131nda g\u00fc\u00e7lendiriyor. Bu noktada Nietzsche\u2019nin \u201cSeni \u00f6ld\u00fcrmeyen \u015fey g\u00fc\u00e7lendirir\u201d s\u00f6z\u00fcn\u00fcn ger\u00e7ekle\u015fti\u011fini s\u00f6ylemek do\u011fru olabilir. Bu t\u00fcr durumlar kar\u015f\u0131s\u0131nda diren\u00e7li olan insanlar, gelecekte kar\u015f\u0131la\u015facaklar\u0131 sorunlar kar\u015f\u0131s\u0131nda nas\u0131l davran\u0131laca\u011f\u0131n\u0131 ve o sorunla nas\u0131l ba\u015f edebilece\u011fini daha iyi biliyor. Bu stresli durumlar kar\u015f\u0131s\u0131nda hangi \u00e7ocu\u011fun nas\u0131l bir tepki verebilece\u011fi ise genler, huy ve bili\u015fsel yetenekler gibi ki\u015fiden ki\u015fiye de\u011fi\u015fen baz\u0131 karma\u015f\u0131k fakt\u00f6rlerin birle\u015fimine ba\u011fl\u0131. Ara\u015ft\u0131rmac\u0131lar\u0131n bug\u00fcnlerde \u00fczerinde durdu\u011fu konu ise, bu fakt\u00f6rlerin hangisinin ne derece etkili oldu\u011fu y\u00f6n\u00fcnde. \u0130nsan geneti\u011fi alan\u0131ndaki ilerlemeler sayesinde bu ara\u015ft\u0131rmalar\u0131n sonucunu yak\u0131nda g\u00f6rece\u011fiz gibi. Unutulmamas\u0131 gereken \u015fu ki; \u00e7ocuklukta ya\u015fan\u0131lan travmalar\u0131n sonu\u00e7lar\u0131 \u00f6nlenemez de\u011fildir. \u00c7ocuklu\u011funda fiziksel ya da duygusal istismar gibi daha k\u00f6t\u00fc duruma maruz kalan yeti\u015fkinlerin bile, bu sorunun getirece\u011fi negatif sonu\u00e7lardan kurtulmas\u0131 m\u00fcmk\u00fcn. Bili\u015fsel davran\u0131\u015f\u00e7\u0131 terapi ve fark\u0131ndal\u0131k e\u011fitimi gibi bu ki\u015filer i\u00e7in \u00f6zel olarak olu\u015fturulan programlar\u0131n olduk\u00e7a yard\u0131mc\u0131 oldu\u011funu belirtmekte fayda var. \u0130nsan\u0131n problemleri i\u00e7in ailesini su\u00e7lamas\u0131 en kolay yoldur. Ac\u0131n\u0131z\u0131n kayna\u011f\u0131n\u0131 bulmak yararl\u0131 gibi g\u00f6z\u00fckebilir. Sonu\u00e7ta, kendinizi su\u00e7lamak ailenizi su\u00e7lamaktan daha zordur. Fakat, 72 \u00fclkeden 30 binden fazla ki\u015finin kat\u0131l\u0131m\u0131yla ger\u00e7ekle\u015fen \u00e7al\u0131\u015fmadan \u00e7\u0131kan sonu\u00e7lara g\u00f6re, ba\u015fkalar\u0131n\u0131 su\u00e7lamak problemlerinizi \u00e7\u00f6zmenize yard\u0131mc\u0131 olmuyor. Aksine, ak\u0131l sa\u011fl\u0131\u011f\u0131n\u0131 tehdit eden problemlerle kar\u015f\u0131la\u015fma riskinizi artt\u0131r\u0131yor. Bu sebeple, e\u011fer ya\u015fad\u0131\u011f\u0131m\u0131z sorunlar\u0131 a\u015fmak istiyorsak, ba\u015fkalar\u0131n\u0131 ve ge\u00e7mi\u015fi su\u00e7lamay\u0131 b\u0131rak\u0131p bug\u00fcne odaklanmal\u0131 ve hayatlar\u0131m\u0131z\u0131n kontrol\u00fcn\u00fc elimize almal\u0131y\u0131z. D\u00fczenli fiziksel aktivitenin, e\u011fitimin ve sosyal deste\u011fin bizi zihinsel a\u00e7\u0131dan daha sa\u011fl\u0131kl\u0131 bireyler yapacak birer etken oldu\u011funu unutmayal\u0131m. E\u011fer sorunlar\u0131m\u0131z daha ciddiyse, terapi ve ila\u00e7 yard\u0131m\u0131ndan ka\u00e7\u0131nmamam\u0131z gerekti\u011fini bilelim. Son olarak, ge\u00e7mi\u015fimizde neler ya\u015fad\u0131ysak onlar\u0131 geride b\u0131rakmay\u0131 ve hayat\u0131m\u0131z\u0131 daha g\u00fczel deneyimlerle doldurman\u0131n hen\u00fcz ge\u00e7 olmad\u0131\u011f\u0131n\u0131 unutmamal\u0131y\u0131z. \u00c7ocukluk travmalar\u0131m\u0131z\u0131n g\u00f6lgesinde ya\u015famaktansa, bug\u00fcn\u00fcn ve gelece\u011fin umudu i\u00e7inde ya\u015famay\u0131 \u00f6\u011frenmeliyiz. K\u00fc\u00e7\u00fck bir \u00e7aba, i\u00e7inizdeki direnci ortaya \u00e7\u0131karmaya yetecektir.", "tags": ["aile", "Anksiyete (Kayg\u0131 bozuklu\u011fu)", "\u00e7ocuklar (pedagoji & pediatri)", "Depresyon (\u00c7\u00f6kertici bozukluk)", "zihinsel hastal\u0131klar (psikopatoloji)"]},
{"source": "bilimfili.com", "url": "https://bilimfili.com/yuz-sekli-ve-boyutu-cinsel-durtu-ile-nasil-iliskili/", "category": "psikoloji", "date": "20 Eyl\u00fcl 2017", "title": "Y\u00fcz \u015eekli ve Boyutu, Cinsel D\u00fcrt\u00fc ile Nas\u0131l \u0130li\u015fkili?", "content": "Archives of Sexual Behavior\u2018da yay\u0131mlanan bir \u00e7al\u0131\u015fmada, y\u00fcz \u00f6zelliklerinin cinsel ili\u015fkiler ve e\u015f se\u00e7imi \u00fczerindeki etkilerine odaklan\u0131ld\u0131. Ara\u015ft\u0131rma, daha \u00f6nce belirli psikolojik ve davran\u0131\u015fsal \u00f6zelliklerin belirli y\u00fcz geni\u015flik-y\u00fckseklik oranlar\u0131 (YGYO olarak bilinir) ile ili\u015fkili oldu\u011funu g\u00f6steren delillere yenilerini ekliyor. Ara\u015ft\u0131rmalara g\u00f6re, y\u00fcz hatlar\u0131 itibariyle kare y\u00fczl\u00fc erkekler (dolay\u0131s\u0131yla y\u00fcksek YGYO oran\u0131na sahipler), daha uzun ve ince y\u00fcz hatlar\u0131na sahip erkeklere k\u0131yasla; daha agresif, daha bask\u0131n, daha etik d\u0131\u015f\u0131 alg\u0131lanarak k\u0131sa s\u00fcreli cinsel partner olma a\u00e7\u0131s\u0131ndan daha cazip g\u00f6r\u00fcnme e\u011filimi g\u00f6stermektedir. Ara\u015ft\u0131rmac\u0131lar, ergenlik gibi belli geli\u015fim d\u00f6nemlerinde g\u00f6r\u00fclen y\u00fcz oranlar\u0131ndaki farkl\u0131l\u0131klar\u0131 testosteron d\u00fczeylerindeki de\u011fi\u015fimlere ba\u011fl\u0131yor. Bu hormon, yeti\u015fkinlerde cinsel tutum ve isteklerin olu\u015fmas\u0131nda rol al\u0131r. Yay\u0131mlanan ara\u015ft\u0131rmada, ekip, lisans \u00f6\u011frencileri aras\u0131nda iki ayr\u0131 \u00e7al\u0131\u015fma y\u00fcr\u00fctt\u00fc. \u0130lk \u00e7al\u0131\u015fmada,\u00a0romantik ili\u015fki i\u00e7erisinde olan 145 lisans \u00f6\u011frencisi, kendilerinin ki\u015fileraras\u0131 davran\u0131\u015flar\u0131 ve cinsel y\u00f6nelimleri hakk\u0131ndaki anketleri doldurdu.\u00a0Ara\u015ft\u0131rmac\u0131lar ayn\u0131 zamanda kat\u0131l\u0131mc\u0131lar\u0131n y\u00fcz geni\u015flik-y\u00fckseklik oranlar\u0131n\u0131 belirlemek i\u00e7in de foto\u011fraflar\u0131n\u0131 kulland\u0131. 314 \u00f6\u011frencinin dahil oldu\u011fu ikinci \u00e7al\u0131\u015fma ise, kat\u0131l\u0131mc\u0131lar\u0131n cinsel y\u00f6nelimi, sadakatsizli\u011fi d\u00fc\u015f\u00fcnme ihtimalleri ve sosyoseks\u00fcel y\u00f6nelimlerini de i\u00e7erecek \u015fekilde ilk \u00e7al\u0131\u015fman\u0131n biraz daha geni\u015fletilmi\u015f versiyonuydu. \u0130kinci \u00e7al\u0131\u015fma, kat\u0131l\u0131mc\u0131lar\u0131n, a\u015fk ve \u00f6zveri i\u00e7ermeyen; yaln\u0131zca cinsellik odakl\u0131 bir ili\u015fki konseptine ili\u015fkin ne kadar rahat yakla\u015ft\u0131klar\u0131n\u0131 \u00f6l\u00e7meyi ama\u00e7l\u0131yordu. Ara\u015ft\u0131rma sonunda elde edilen veriler, y\u00fcz geni\u015flik-y\u00fckseklik oranlar\u0131n\u0131n, her iki cinsiyet i\u00e7in de bir cinsellik \u00f6l\u00e7\u00fct\u00fc oldu\u011funu ortaya koydu. Y\u00fcksek bir y\u00fcz geni\u015flik-y\u00fckseklik oran\u0131na (yani kare ya da geni\u015f y\u00fcz hatlar\u0131na) sahip erkek ve kad\u0131nlar, di\u011ferlerine k\u0131yasla daha y\u00fcksek bir cinsel d\u00fcrt\u00fc bildiriminde bulundular. Bulgular, y\u00fcz karakteristiklerinin, cinsel motivasyonlar hakk\u0131nda \u00f6nemli bilgiler ta\u015f\u0131yabilece\u011fini g\u00f6steriyor. \u00d6te yandan, ara\u015ft\u0131rmaya g\u00f6re, daha b\u00fcy\u00fck bir y\u00fcz geni\u015flik-y\u00fckseklik oran\u0131na sahip erkekler, cinsel d\u00fcrt\u00fc ortalamas\u0131nda di\u011ferlerinden daha y\u00fcksek bir oran ortaya koyarken, s\u00f6z konusu cinsellik odakl\u0131 bir ili\u015fki oldu\u011funda daha rahat ve partnerlerine dair daha sadakatsiz olabiliyorlar.", "tags": ["anatomi", "cinsel/e\u015feysel se\u00e7ilim", "cinsellik"]},
{"source": "bilimfili.com", "url": "https://bilimfili.com/mutluluk-paradoksu/", "category": "psikoloji", "date": "9 A\u011fustos 2017", "title": "Mutluluk Paradoksu", "content": "Mutlu olma hissinin anl\u0131k keyfi bir yana mutlulu\u011fun gerek psikolojik gerekse fiziksel faydalar\u0131 da olduk\u00e7a fazla. Mutlu oldu\u011fumuzda kendimize daha iyi bak\u0131yor, daha \u00e7ok \u00f6zen g\u00f6steriyoruz, sa\u011fl\u0131\u011f\u0131m\u0131za daha \u00e7ok dikkat ediyoruz. \u00dcstelik mutluluk hormon seviyelerimizi etkileyebiliyor, kardiyovask\u00fcler ve ba\u011f\u0131\u015f\u0131kl\u0131k sistemimizi destekleyebiliyor, yaralar\u0131n iyile\u015fmesini bile h\u0131zland\u0131rabiliyor. Madem mutluluk b\u00f6ylesine faydal\u0131 o zaman hep daha fazla mutlu olmaya \u00e7al\u0131\u015fsak, modern d\u00fcnyan\u0131n da bize dayatt\u0131\u011f\u0131 gibi her ko\u015fulda mutlulu\u011fu kovalasak daha iyi olmaz m\u0131? Bu son derece iyi niyetli ve akla yatk\u0131n sorulara bilim insanlar\u0131n\u0131n bulduklar\u0131 cevaplar son derece \u015fa\u015f\u0131rt\u0131c\u0131. 2011 y\u0131l\u0131nda Emotion`da yay\u0131mlanan bir ara\u015ft\u0131rma, mutlulu\u011fa fazlas\u0131yla de\u011fer ve \u00f6nem veren ki\u015filerle, mutlulu\u011fu \u00e7ok da \u00f6nemsemeyen ki\u015fileri kar\u015f\u0131la\u015ft\u0131r\u0131yor ve olduk\u00e7a enteresan sonu\u00e7lar elde ediyor. \u00d6ncelikle mutlulu\u011fu ciddiye alan gruptaki kat\u0131l\u0131mc\u0131lar, d\u00fc\u015f\u00fck seviyede stres yaratan olaylar kar\u015f\u0131s\u0131nda kendilerini di\u011fer gruba k\u0131yasla daha mutsuz hissediyorlar. \u00dcstelik ara\u015ft\u0131rmac\u0131lar, bu kat\u0131l\u0131mc\u0131lar\u0131n mutluluk seviyesini art\u0131rmak i\u00e7in onlar\u0131 pozitif uyaranlara maruz b\u0131rakt\u0131\u011f\u0131nda da di\u011fer gruba k\u0131yasla daha az pozitif tepki veriyorlar. \u00d6zetle ironik bir \u015fekilde mutlulu\u011fa daha fazla \u00f6nem veren ki\u015filer, eri\u015filebilir, k\u00fc\u00e7\u00fck mutluluklardan daha az mutlu olurken; g\u00fcndelik hayatta kar\u015f\u0131lar\u0131na \u00e7\u0131kan p\u00fcr\u00fczler y\u00fcz\u00fcnden de daha \u00e7ok ve \u00e7abuk mutsuz oluyorlar. Ara\u015ft\u0131rmac\u0131lar bu sonu\u00e7lar\u0131 mutlulu\u011fu fazla \u00f6nemseyen insanlar\u0131n eri\u015femeyecekleri mutluluk standartlar\u0131 belirlemi\u015f olmalar\u0131na ba\u011fl\u0131yor. Ayn\u0131 ekibin bu sefer 2012 y\u0131l\u0131nda yine Emotion\u2019da yay\u0131mlanan bir ba\u015fka ara\u015ft\u0131rmas\u0131nda ise kat\u0131l\u0131mc\u0131lar\u0131n, bilimsel bir manip\u00fclasyon sayesinde, mutlulu\u011fa normalde verdiklerinden daha fazla \u00f6nem vermeleri sa\u011flan\u0131yor. Normal \u015fartlarda kat\u0131l\u0131mc\u0131lar\u0131n kendilerini daha iyi hissetmeleri beklenirken tam tersi kat\u0131l\u0131mc\u0131lar, kendilerini sosyal anlamda etraflar\u0131ndan kopuk ve yaln\u0131z hissetmeye ba\u015fl\u0131yorlar. \u00dcstelik bu durum sadece kat\u0131l\u0131mc\u0131lar\u0131n s\u00fcbjektif hisleri ile s\u0131n\u0131rl\u0131 kalm\u0131yor, hormon seviyelerinde de kendini g\u00f6steriyor. Bu sonu\u00e7lara dayanarak, ara\u015ft\u0131rmac\u0131lar, mutluluk gibi ki\u015fisel kazan\u0131mlara d\u00fc\u015fk\u00fcnl\u00fc\u011f\u00fcn di\u011fer insanlarla olan ba\u011flant\u0131m\u0131z\u0131 zay\u0131flatarak, kendimizi daha yaln\u0131z hissetmemize sebep olabilece\u011fini ileri s\u00fcr\u00fcyorlar. Di\u011fer bir taraftan bir grup ara\u015ft\u0131rma da pozitif olaca\u011f\u0131m diye \u00e7aba harcamak yerine tam tersini yapman\u0131n nas\u0131l olaca\u011f\u0131n\u0131 ara\u015ft\u0131r\u0131yor ve yine son derece \u015fa\u015f\u0131rt\u0131c\u0131 sonu\u00e7lar elde ediyor. Ara\u015ft\u0131rmalar negatif duygular\u0131n\u0131 kabul eden ki\u015filerin, uzun vadede endi\u015fe ve depresif semptomlar\u0131n\u0131n azald\u0131\u011f\u0131n\u0131 g\u00f6steriyor. Panik bozuklu\u011fu olan kat\u0131l\u0131mc\u0131larla ger\u00e7ekle\u015ftirilen ba\u015fka bir ara\u015ft\u0131rma ise panik bozuklu\u011fu kabullenen ki\u015filerin, panik bozuklu\u011fu harekete ge\u00e7irebilecek durumlar kar\u015f\u0131s\u0131nda, bozuklu\u011fu bask\u0131lamaya \u00e7al\u0131\u015fan ki\u015filerden daha az endi\u015fe duydu\u011funu g\u00f6steriyor. \u00d6zetle negatif duygular\u0131 bask\u0131lamak ya da onlardan ka\u00e7mak yerine \u00fcstlerine gitmek gerekiyor. \u0130ster negatif ister pozitif olsun t\u00fcm duygular\u0131n adaptif bir y\u00f6n\u00fc oldu\u011funu unutmamak gerek. Duygular, etraf\u0131m\u0131z\u0131 nas\u0131l g\u00f6rd\u00fc\u011f\u00fcm\u00fcz\u00fc, ilgimizin neye kayaca\u011f\u0131n\u0131, zihinsel s\u00fcre\u00e7lerimizi, analiz yapma ve d\u00fc\u015f\u00fcnme kabiliyetlerimizi etkilemeye ek olarak bizi fizyolojik olarak da alaca\u011f\u0131m\u0131z aksiyonlar i\u00e7in haz\u0131rl\u0131yor. \u00d6rne\u011fin atalar\u0131m\u0131z, havadaki tehlike sinyallerini do\u011fru \u015fekilde de\u011ferlendirip, aksiyon almak yerine g\u00f6rmezden gelselerdi hayatta kalma ve soylar\u0131n\u0131 devam ettirebilme ihtimalleri de dramatik bir \u015fekilde d\u00fc\u015ferdi. \u00d6rne\u011fin, onlar\u0131 avlamaya gelen bir avc\u0131n\u0131n h\u0131\u015f\u0131rt\u0131s\u0131n\u0131, k\u00fc\u00e7\u00fck bir kedinin h\u0131\u015f\u0131rt\u0131s\u0131na yormak i\u015fleri olduk\u00e7a zora sokabilirdi. Dolay\u0131s\u0131yla negatif bir \u015feyler hissetmeye ba\u015flad\u0131\u011f\u0131m\u0131zda, onlar\u0131 g\u00f6rmezden gelerek, an\u0131nda mutlulukla de\u011fi\u015ftirmeye \u00e7al\u0131\u015fmak yerine onlarla y\u00fczle\u015fmek ve varl\u0131klar\u0131n\u0131 kabul etmek daha iyi bir se\u00e7ene\u011fe benziyor. B\u00fct\u00fcn bunlara ek olarak ara\u015ft\u0131rmalar, konu mutluluk kadar pozitif bile olsa her \u015feyin karar\u0131nda g\u00fczel oldu\u011funu g\u00f6steriyor. \u00d6rne\u011fin, Baumeister ve arkada\u015flar\u0131n\u0131n ara\u015ft\u0131rmas\u0131, a\u015f\u0131r\u0131 pozitif duygular\u0131n \u00e7evremizdeki \u00f6nemli tehdit ve tehlikeleri fark etmemize engel oldu\u011funu ileri s\u00fcr\u00fcyor. Di\u011fer bir ara\u015ft\u0131rmaya g\u00f6re ise, mutluyken, alkol t\u00fcketimi, uyu\u015fturucu kullan\u0131m\u0131 ve a\u015f\u0131r\u0131 yemek yeme al\u0131\u015fkanl\u0131\u011f\u0131 (binge eating) gibi riskli davran\u0131\u015flara daha e\u011filimli oldu\u011fumuzu ortaya koyuyor. B\u00fct\u00fcn bunlar bir nevi mutluyken g\u00f6z\u00fcm\u00fcze takt\u0131\u011f\u0131m\u0131z pembe g\u00f6zl\u00fckler sebebiyle ger\u00e7ekle\u015fiyor. \u00dcstelik ara\u015ft\u0131rmac\u0131lar bizi u\u00e7 seviyelerde hissedilen pozitif duygulara kar\u015f\u0131n negatif duygulardan tamamen ar\u0131nm\u0131\u015f olman\u0131n eri\u015filmek istenen \u00fctopik bir duygudurumu de\u011fil, bir psikopatoloji olan mani oldu\u011fu konusunda da uyar\u0131yor. Sonu\u00e7 olarak elbette mutluluk hem anl\u0131k bir his olarak hem de faydalar\u0131 a\u00e7\u0131s\u0131ndan \u00e7ok g\u00fczel ve \u00f6nemli. \u00dcstelik modern d\u00fcnya ko\u015fullar\u0131nda, baz\u0131 durumlarda negatiflik girdab\u0131na d\u00fc\u015fen zihnimizi o kuyudan \u00e7\u0131karmak i\u00e7in bilin\u00e7li bir \u015fekilde alg\u0131m\u0131z\u0131 y\u00f6nlendirmeye ihtiya\u00e7 duydu\u011fumuz da a\u015fikar. Ancak ara\u015ft\u0131rmalar bize olmad\u0131k yerlerde, anlams\u0131zca mutlulu\u011fun pe\u015fine d\u00fc\u015fmenin uzun vadede mutsuzlu\u011fa sebep olabilece\u011fini de g\u00f6steriyor. Hal b\u00f6yleyken, mutluluk-mutsuzluk hepsini doya doya ama da dozunda ya\u015famaya \u00f6zen g\u00f6stermekte b\u00fcy\u00fck fayda var.", "tags": ["duygular", "mutluluk"]},
{"source": "bilimfili.com", "url": "https://bilimfili.com/travma-sonrasi-stres-bozuklugunun-cozumu-uyku-yoksunlugu-olabilir-mi/", "category": "psikoloji", "date": "15 A\u011fustos 2017", "title": "Travma Sonras\u0131 Stres Bozuklu\u011funun \u00c7\u00f6z\u00fcm\u00fc Uyku Yoksunlu\u011fu Olabilir mi?", "content": "Gerek bilimsel veriler gerekse bizim kendi tecr\u00fcbelerimiz bize uykunun ne kadar \u00f6nemli ve faydal\u0131 oldu\u011funu defalarca kan\u0131tlad\u0131. Biz de hep g\u00fcnde ka\u00e7 saat, ne \u015fekilde, ne zaman uyursak en fazla fayday\u0131 elde ederiz gibi sorularla uykunun varl\u0131\u011f\u0131na odakland\u0131k, yoklu\u011fundan olabildi\u011fince ka\u00e7\u0131nmaya \u00e7al\u0131\u015ft\u0131k. Oysa yak\u0131n d\u00f6nemde ger\u00e7ekle\u015ftirilen ara\u015ft\u0131rmalar bizi uykunun hi\u00e7 d\u00fc\u015f\u00fcnmedi\u011fimiz ba\u015fka bir y\u00fcz\u00fc ile kar\u015f\u0131 kar\u015f\u0131ya b\u0131rakt\u0131. Baz\u0131 durumlarda, uykunun yoklu\u011fu, varl\u0131\u011f\u0131ndan daha anlaml\u0131 ve faydal\u0131 olabiliyor. Bu baz\u0131 durumlar\u0131n ba\u015f\u0131nda da travma sonras\u0131 stres bozuklu\u011fu (post-traumatic stress disorder \u2013 PTSD) geliyor. Travma sonras\u0131 stres bozuklu\u011fu, maruz kal\u0131nan beklenmedik ve \u015fiddetli travman\u0131n yol a\u00e7t\u0131\u011f\u0131 bir kayg\u0131 bozuklu\u011fu. Bu bozuklu\u011fu geli\u015ftiren ki\u015fi, muhtemel bir \u00f6l\u00fcm ya da \u00f6l\u00fcm tehdidi, ciddi bir yaralanma ya da fiziksel b\u00fct\u00fcnl\u00fc\u011f\u00fcne y\u00f6nelik bir tehdit ile kar\u015f\u0131 kar\u015f\u0131ya kal\u0131yor ya da bu olaylara \u015fahit oluyor. Travma sonras\u0131 stres bozuklu\u011funun \u00fc\u00e7 temel semptomu var. Olay\u0131 tekrar tekrar deneyimleme:\u00a0Hasta, s\u0131k s\u0131k zihinde beliren hat\u0131ralar, g\u00f6r\u00fcnt\u00fcler, d\u00fc\u015f\u00fcnceler; ge\u00e7mi\u015fe d\u00f6n\u00fc\u015fler (flashbacks) veya r\u00fcyalar vas\u0131tas\u0131yla olay\u0131 s\u00fcrekli yeniden deneyimliyor. \u0130\u00e7sel veya d\u0131\u015fsal uyaranlarla tetiklenen bu yeniden deneyimleme hali \u00fczerinde ki\u015finin neredeyse hi\u00e7bir kontrol\u00fc s\u00f6z konusu yok. Ka\u00e7\u0131nma hali: Travma sonras\u0131 stres bozuklu\u011fu ya\u015fayan ki\u015filer gerek travma ile ilgili uyaranlardan gerekse genel olarak g\u00fcnl\u00fck aktivitelerden ka\u00e7\u0131n\u0131yor, ola\u011fan hayat ak\u0131\u015flar\u0131na daha az ilgi g\u00f6steriyor, genel olarak daha hissiz g\u00f6z\u00fck\u00fcyor ve daha donuk duygusal tepkiler veriyorlar. Di\u011fer bir taraftan ise a\u015f\u0131r\u0131 bir uyar\u0131lm\u0131\u015fl\u0131k hali sergiliyorlar. Dolay\u0131s\u0131yla uyku ve konsantrasyon problemlerine ek olarak huzursuzluk ve abart\u0131l\u0131 irkilme tepkileri de sergiliyorlar. Ciddi bir travmaya maruz kalm\u0131\u015f birine, travma sonras\u0131 stres bozuklu\u011fu te\u015fhisi konulabilmesi i\u00e7in bu \u00fc\u00e7 temel semptomun en az\u0131ndan bir ayd\u0131r devam ediyor olmas\u0131 gerekiyor. Bilim insanlar\u0131 travma sonras\u0131 stres bozuklu\u011funun korku ko\u015fullanmas\u0131 sonucunda ger\u00e7ekle\u015fti\u011fini ileri s\u00fcr\u00fcyor. Bu yakla\u015f\u0131ma g\u00f6re ki\u015finin ya\u015fad\u0131\u011f\u0131 travma yani \u015farts\u0131z uyaran, yo\u011fun bir korku ve y\u00fcksek uyar\u0131lmay\u0131 yani \u015farts\u0131z tepkiyi tetikliyor. Olay s\u0131ras\u0131nda mevcut bulunan, bilin\u00e7li olarak fark edilebilen ya da edilemeyen, i\u015faretler ise \u015fartl\u0131 uyaran vazifesi g\u00f6rerek, ki\u015finin yine sanki olay\u0131 ya\u015f\u0131yormu\u015f gibi tepkiler vermesine sebep oluyor ve b\u00f6ylece bu tepkiler de \u015fartl\u0131 tepki halini al\u0131yor. \u015eartl\u0131 tepkiler, travmadan \u00e7ok uzun s\u00fcre sonra bile varl\u0131klar\u0131n\u0131 s\u00fcrd\u00fcrebiliyorlar. Travma sonras\u0131 stres bozuklu\u011fu \u00fczerine \u00e7al\u0131\u015fan bilim insanlar\u0131, hastalar\u0131 tedavi edebilmek i\u00e7in travman\u0131n yeniden ya\u015fanmas\u0131na sebep olan korkuyu tetikleyen an\u0131lar\u0131n (yeniden) konsolide edilmesini engelleyerek, korku \u015fartlanmas\u0131n\u0131 s\u00f6nd\u00fcrmek \u00fczerine \u00e7al\u0131\u015f\u0131yorlar. Bunu da ya \u00e7e\u015fitli farmakolojik ajanlar kullanarak ya da s\u00f6n\u00fcmleme egzersizleri ile (extinction training) ger\u00e7ekle\u015ftirmeye \u00e7al\u0131\u015f\u0131yorlar. Oysa an\u0131lar\u0131n konsolide edilmesinde son derece etkili, hayat\u0131m\u0131z\u0131n ortas\u0131nda yer alan, herkesin eri\u015fiminin oldu\u011fu ve son derece ucuz bir eylem var: uyku. An\u0131lar\u0131n konsolide olmadan \u00f6nceki s\u00fcre\u00e7te bozulmalara e\u011filimli, son derece hassas ve k\u0131r\u0131lgan olduklar\u0131 biliniyor. Uyku bu an\u0131lar\u0131n konsolide edilmesinde olduk\u00e7a \u00f6nemli bir yere sahip. \u00d6rne\u011fin \u00f6\u011frenme sonras\u0131nda uyumak yeni edinilen bilgilerin konsolide edilme s\u00fcrecini h\u0131zland\u0131r\u0131yor ve hat\u0131rlama performans\u0131n\u0131 iyile\u015ftiriyor. S\u00f6z konusu duygusal i\u00e7erikli an\u0131lar ya da olaylar olunca da bu durum de\u011fi\u015fmiyor, uyku onlar\u0131n da uzun d\u00f6nem muhafaza edilmelerinde kritik bir yer ta\u015f\u0131yor. Uyku yoksunlu\u011fu ise an\u0131lar\u0131n konsolide olmas\u0131na engel olarak hat\u0131rlanma s\u00fcrecinin, belli bir \u00f6l\u00e7\u00fcde, sekteye u\u011framas\u0131na sebep olabiliyor. Peki bu \u00f6l\u00e7\u00fc, travma sonras\u0131 stres bozuklu\u011funun olu\u015fmas\u0131na engel olabilecek kadar kuvvetli olabilir mi? Hen\u00fcz ger\u00e7ek travma ma\u011fduru insanlarla yap\u0131lm\u0131\u015f b\u00f6yle bir ara\u015ft\u0131rma yok ancak yine de konuyla ilgili olduk\u00e7a enteresan ara\u015ft\u0131rmalar s\u00f6z konusu. 2015 y\u0131l\u0131nda Sleep dergisinde yay\u0131mlanan bir ara\u015ft\u0131rmaya g\u00f6re travmatik bir filme maruz kalan kat\u0131l\u0131mc\u0131lardan ayn\u0131 gece uyku yoksunu b\u0131rak\u0131lanlar\u0131, bu deneysel travmaya, normal uyku d\u00fczenlerine devam eden kat\u0131l\u0131mc\u0131lardan daha farkl\u0131 tepkiler veriyor. Uyku yoksunu b\u0131rak\u0131lan gruptaki kat\u0131l\u0131mc\u0131lar, travmatik sahnelerden duygusal olarak daha az etkileniyorlar ve bu sahneler daha az istemeden ak\u0131llar\u0131nda beliriyor. 2010 y\u0131l\u0131nda Kuriyama ve arkada\u015flar\u0131n\u0131n ger\u00e7ekle\u015ftirdi\u011fi di\u011fer bir ara\u015ft\u0131rma, kat\u0131l\u0131mc\u0131lar yine filmler kullan\u0131larak deneysel bir travmaya maruz b\u0131rak\u0131l\u0131yorlar. Bu ara\u015ft\u0131rman\u0131n sonu\u00e7lar\u0131 da uyku yoksunu b\u0131rak\u0131lan kat\u0131l\u0131mc\u0131lar\u0131n, normal uyku d\u00fczenlerine devam edenlere k\u0131yasla daha az travma sonras\u0131 stres bozuklu\u011fu semptomlar\u0131 sergiledi\u011fini ve korkuyu \u015fartlanmas\u0131n\u0131 genellemediklerini ortaya koyuyor. 2017 y\u0131l\u0131nda Behavioral Brain Research dergisinde yay\u0131mlanan ve s\u0131\u00e7anlarla ger\u00e7ekle\u015ftirilen bir ara\u015ft\u0131rma ise konuya yepyeni bir boyut kazand\u0131r\u0131yor. Ara\u015ft\u0131rmadaki s\u0131\u00e7anlar, deneysel bir manip\u00fclasyon ile strese maruz b\u0131rak\u0131l\u0131yorlar. Sonras\u0131nda bu s\u0131\u00e7anlar\u0131n bir k\u0131sm\u0131n\u0131n olay\u0131n hemen arkas\u0131ndan uyumas\u0131 engellenirken, di\u011fer bir k\u0131sm\u0131n\u0131n ilk normal dinlenme/uyku saatinde uyumas\u0131 engelleniyor. 7 g\u00fcn boyunca da tepkileri g\u00f6zlemleniyor. Sonu\u00e7 olarak ara\u015ft\u0131rma ilk normal dinlenme saatinde uyku yoksunu b\u0131rak\u0131lan s\u0131\u00e7anlar\u0131n travma sonras\u0131 stres bozuklu\u011fu tepkilerinin, olaydan hemen sonra uyku yoksunu b\u0131rak\u0131lan s\u0131\u00e7anlara k\u0131yasla, b\u00fcy\u00fck \u00f6l\u00e7\u00fcde d\u00fczeldi\u011fini ortaya koyuyor. \u00d6zetle uykudan ne zaman vazge\u00e7ilmesi gerekti\u011fi de hastal\u0131\u011f\u0131n tedavisinde \u00f6nemli bir kriter. Son derece ciddi bir rahats\u0131zl\u0131k olan travma sonras\u0131 stres bozuklu\u011fu ya\u015fayan hastalar\u0131n %30\u2019u \u00e7al\u0131\u015fma becerilerini kaybediyor. \u00dcstelik intihara, normal pop\u00fclasyona k\u0131yasla 6 kat daha meyilliler. Travma sonras\u0131 stres bozuklu\u011fu ile sava\u015fta hali haz\u0131rda kullan\u0131lan farmakolojik ajanlar ya da s\u00f6n\u00fcmleme egzersizleri etkinlik, zaman, maliyet ve yan etkiler a\u00e7\u0131s\u0131ndan bir\u00e7ok art\u0131 ve eksikler i\u00e7eriyor ve maalesef hastalar\u0131n dertlerine de her zaman \u00e7are olam\u0131yorlar. Herkesin eri\u015fimi olan, uygulamas\u0131 kolay, ucuz ve hi\u00e7bir yan etkisi olmayan uykunun bu konuda bir gelecek vaat etti\u011fi ortada ama ne kadar ba\u015far\u0131l\u0131 olaca\u011f\u0131n\u0131 zaman ve yeni ara\u015ft\u0131rmalar g\u00f6sterecek. Kaynaklar:\n\u2014 Blechert, J., Michael, T., Vriends, N., Margraf, J. & Wilhelm, F. H. (2006) Fear conditioning in posttraumatic stress disorder: Evidence for delayed extinction of autonomic, experiential and behavioral responses. Behavior Research and Therapy, 45, 2019-2033.\n\u2014 Brewin, C. R. (2001) A cognitive neuroscience account of post-traumatic stress disorder and its treatment. Behavior Research and Therapy, 39, 373-393.\n\u2014 Cohen, S., Kaplan, Z., Zohar, J., & Cohen, H. (2017) Preventing sleep on the first resting phase following a traumatic event attenuates anxiety-related responses. Behavioral Brain Research, 320, 450-456.\n\u2014 Kuriyama, K., Soshi, T., & Kim, Y. (2010) Sleep deprivation facilitates extinction of implicit fear generalization and physiological response to fear. Biological Psychiatry, 68, 991-998.\n\u2014 Porcheret, K., Holmes, E.A., Goodwin, G.M., Foster, R.G., Wulff, K. (2015) Psychological effect of an analogue traumatic event reduced by sleep deprivation. Sleep, 38(7), 1017-1025.\n\u2014 VanElzakker, M. B., Dahlgren, M. K., Davis, F. C., Dubois, S. & Shin, L. M. (2014) From Pavlov to PTSD: The extinction of conditioned fear in rodents, humans and anxiety disorders. Neurobiology of Learning and Memory, 113, 3-18.", "tags": ["stres", "Travma sonras\u0131 stres bozuklu\u011fu", "uyku", "uykusuzluk"]},
{"source": "bilimfili.com", "url": "https://bilimfili.com/korkular-olusurken-beynimizde-nasil-bir-surec-isler/", "category": "psikoloji", "date": "5 Kas\u0131m 2017", "title": "Korkular Olu\u015furken Beynimizde Nas\u0131l Bir S\u00fcre\u00e7 \u0130\u015fler?", "content": "Gecenin bir vakti, d\u0131\u015far\u0131s\u0131 tamamen karanl\u0131k ve evde yaln\u0131zs\u0131n\u0131z. Koltu\u011fa uzanm\u0131\u015f vaziyette televizyon izliyorsunuz. Eviniz o kadar sessiz ki; televizyondaki ses d\u0131\u015f\u0131nda evde hi\u00e7bir ses yok. Aniden arka odan\u0131n kap\u0131s\u0131 b\u00fcy\u00fck bir g\u00fcr\u00fclt\u00fcyle \u00e7arp\u0131yor. \u00c7ok k\u0131sa bir s\u00fcreli\u011fine, anl\u0131k olarak, hayat\u0131n\u0131z\u0131n tehlike alt\u0131nda oldu\u011fu hissine kap\u0131l\u0131yorsunuz ve hayatta kalmaya \u00e7al\u0131\u015fan her hayvanda oldu\u011fu gibi bir \u201cka\u00e7 ya da kal\u0131p sava\u015f\u201d ikilemi ya\u015f\u0131yorsunuz. Hemen ard\u0131ndan, kap\u0131n\u0131n kapanmas\u0131na neden olan \u015feyin asl\u0131nda r\u00fczgar oldu\u011funu anl\u0131yorsunuz. Art\u0131k herhangi bir tehlike s\u00f6z konusu de\u011fil, birileri evinize girmeye \u00e7al\u0131\u015fm\u0131yor. \u00dc\u00e7\u00fcnc\u00fc s\u0131n\u0131f bir korku filmini and\u0131ran yukar\u0131daki senaryo, pek \u00e7o\u011fumuzun hayat\u0131n\u0131n bir k\u0131sm\u0131nda ya\u015fad\u0131\u011f\u0131 tecr\u00fcbelerden birisidir. Peki verdi\u011fimiz bu yo\u011fun tepkiye neden olan ve anl\u0131k olarak stres alt\u0131nda hissetmemize neden olan korku; tam olarak nedir? Bu his beynimizde nas\u0131l olu\u015fur ve fizyolojimiz bu hisse nas\u0131l bir tepki verir? Korku, stresli bir uyaran ile ba\u015flay\u0131p, kalp at\u0131\u015f\u0131n\u0131n ve nefes al\u0131\u015f-veri\u015finin h\u0131zlanmas\u0131na, kaslar\u0131n bir anda enerjiyle y\u00fcklenmesine ve nihayetinde de ka\u00e7 ya da kal\u0131p sava\u015f tepkisinin ortaya \u00e7\u0131kmas\u0131na neden olan kimyasallar\u0131n sal\u0131n\u0131m\u0131yla beyinde ger\u00e7ekle\u015fen bir zincirleme reaksiyondur. Stres tetikleyen bu uyaran; bazen bir \u00f6r\u00fcmcek, bazen yer y\u00fczeyinden metrelerce y\u00fcksekte bulunman\u0131z, bazen de bir kap\u0131n\u0131n aniden kapanmas\u0131yla ortaya \u00e7\u0131kan ses olabilir.\u00a0Nefes al\u0131\u015f-veri\u015fleriniz ve kalp at\u0131\u015flar\u0131n\u0131z h\u0131zlan\u0131r, kaslar\u0131n\u0131z gerilir. Duygular, olduk\u00e7a karma\u015f\u0131k fenomenlerdir. Ve duygular\u0131n bu karma\u015f\u0131kl\u0131\u011f\u0131 yaln\u0131zca a\u015f\u0131klar i\u00e7in de\u011fil, bili\u015fi fizyolojiyle birle\u015ftiren sinirbilimciler i\u00e7in de \u00f6yledir. Bilim insanlar\u0131, bir zamanlar, duygular\u0131; yaln\u0131zca mental aktivitenin ortaya \u00e7\u0131kard\u0131\u011f\u0131 v\u00fccut tepkileri \u015feklinde d\u00fc\u015f\u00fcn\u00fcyordu. Fakat art\u0131k korku, sevin\u00e7 ve \u00f6fke gibi duygusal deneyimlerin ortaya \u00e7\u0131kmas\u0131nda beyin ve v\u00fccudun e\u015fit derece sorumlu oldu\u011funu biliyoruz. Ancak t\u00fcm bu karma\u015faya ra\u011fmen, bilim, belirli bir duygu \u00f6rg\u00fcs\u00fcn\u00fc inceleyerek duygulara dair kavray\u0131\u015f\u0131m\u0131z\u0131 geli\u015ftiriyor. Esas\u0131nda, b\u00fct\u00fcn duygular i\u00e7erisinde \u00fczerine en \u00e7ok ara\u015ft\u0131rma yap\u0131lan ve kavray\u0131\u015f\u0131m\u0131z\u0131n en iyi d\u00fczeyde oldu\u011fu duygu, korkudur. Ara\u015ft\u0131rma y\u00fcr\u00fct\u00fclebilecek en kolay duygunun korku olmas\u0131n\u0131n nedeni, bu duygunun ortaya \u00e7\u0131kard\u0131\u011f\u0131 fizyolojik tepkinin kolayl\u0131kla \u00f6l\u00e7\u00fclebilir olmas\u0131ndan kaynakl\u0131d\u0131r. Ayr\u0131ca, evrimsel a\u00e7\u0131dan ele ald\u0131\u011f\u0131m\u0131zda, v\u00fccudumuzun \u00e7evremizde alg\u0131lanan bir tehdide kar\u015f\u0131 stres tepkisi geli\u015ftirmesiyle ilkel bir hayatta kalma mekanizmas\u0131 olan \u201cka\u00e7 ya da kal\u0131p sava\u015f\u201d davran\u0131\u015f\u0131n\u0131 ortaya \u00e7\u0131karan korkunun, en eski duygular\u0131m\u0131zdan birisi oldu\u011funu s\u00f6yleyebiliriz. Evrimsel s\u00fcre\u00e7te, \u00f6r\u00fcmcek ya da y\u0131lan gibi; soktu\u011funda ac\u0131 veren tehlikeli bir \u015feyden korkmay\u0131 \u00f6\u011frenmek, b\u00fcy\u00fck ihtimalle atalar\u0131m\u0131z\u0131n hayatta kalmas\u0131na yard\u0131mc\u0131 olmu\u015ftur. Evrimsel a\u00e7\u0131dan da \u00f6nem arzeden bu korku mekanizmas\u0131, esas\u0131nda basit\u00e7e beynin duyusal i\u015fleminde normal olarak g\u00f6rev alan beyin b\u00f6lgelerinin tehlikeli bir uyaranla \u201cbypass\u201d edilmesi sonucu ortaya \u00e7\u0131kan bir k\u0131sayoldur. Beynimizdeki normal alg\u0131 s\u0131ralamas\u0131 \u015fu \u015fekildedir: \u2013 Talamus\u00a0\u2013 duyu organlar\u0131ndan gelen duyusal verinin nereye g\u00f6nderilece\u011fine karar verir\n\u2013 Duyusal korteks\u00a0\u2013 duyusal veriyi yorumlar\n\u2013 Amigdala\u00a0\u2013 duygular\u0131 \u00e7\u00f6zer; muhtemel tehditleri belirler, korku haf\u0131zalar\u0131n\u0131 depolar\n\u2013 Hipotalamus\u00a0\u2013 \u201cka\u00e7 ya da kal\u0131p sava\u015f\u201d tepkisini olu\u015fturur Normal alg\u0131 s\u0131ras\u0131nda, duyu organlar\u0131m\u0131z taraf\u0131ndan al\u0131nan uyaran, talamusa iletilerek buradan d\u00fc\u015f\u00fcnceler ve alg\u0131lar\u0131n olu\u015fturuldu\u011fu bir beyin b\u00f6lgesi olan duyusal kortekse iletilir. \u00d6rne\u011fin, g\u00f6rsel bir alg\u0131 elde edebilmek i\u00e7in, d\u0131\u015far\u0131dan g\u00f6zlerimiz arac\u0131l\u0131\u011f\u0131yla ald\u0131\u011f\u0131m\u0131z bilgi retinam\u0131zdan optik sinirler boyunca g\u00f6rsel talamusa ula\u015f\u0131r ve g\u00f6rsel talamustan da i\u015flemenin devam etti\u011fi g\u00f6rsel kortekse iletilir ve nihayetinde de alg\u0131m\u0131z olu\u015fur. G\u00f6rsel korteksimiz, amigdala ile do\u011frudan ba\u011flant\u0131l\u0131r ve b\u00f6ylece de g\u00f6rsel bilginin ilerleyebilece\u011fi bir g\u00fczergah: Retina, talamus, korteks ve amigdala \u015feklinde olabilir. Ancak korku, amigdalay\u0131 tetiklemek i\u00e7in duyusal uyaranlara ba\u011f\u0131ml\u0131 olmas\u0131na ra\u011fmen, normal duyusal yollarla i\u015flenmez. \u00d6rne\u011fin, Current Biology\u2018de yay\u0131mlanan bir \u00e7al\u0131\u015fmada, tam da bu bulguya ula\u015f\u0131l\u0131yor. E\u011fer ki kortikal yol tamamen engellenirse, amigdala normal duyusal yollarla i\u015flemiyor. S\u0131\u00e7anlar \u00fczerinde yap\u0131lan bu ara\u015ft\u0131rmada, s\u0131\u00e7an\u0131n korkutucu bir sese dair hala haf\u0131za olu\u015fturabildi\u011fi g\u00f6zlemlendi. Ancak,\u00a0 s\u0131\u00e7an i\u00e7in korkutucu olan bu ses; kulaktan, talamusa, talamustan kortekse ve oradan da amigdalaya gitmek yerine, korteksi atlayarak do\u011frudan talamustan amigdalaya ta\u015f\u0131nd\u0131. Bu bulgu olduk\u00e7a \u00f6nemlidir; \u00e7\u00fcnk\u00fc herhangi bir bilin\u00e7li deneyim i\u00e7in korteksin gerekli oldu\u011funu biliyoruz. Bu da demek oluyor ki; korkutucu bir uyaran, onun ne oldu\u011funu anlamam\u0131za gerek kalmadan duygular\u0131 ve korkuyu bilin\u00e7siz bir bi\u00e7imde tetikliyor. Bu durumu daha da anla\u015f\u0131labilir k\u0131lmak i\u00e7in, ara\u015ft\u0131rma makalesinde bir senaryo \u00f6rne\u011fi veriliyor. Diyelim ki, bir g\u00fcn k\u0131rm\u0131z\u0131 beyaz renkte damal\u0131 masa \u00f6rt\u00fcs\u00fc olan bir restoranda bir \u00f6\u011fle yeme\u011fi yiyoruz ve bir tart\u0131\u015fma i\u00e7erisindeyiz. Ertesi g\u00fcn, kar\u015f\u0131dan birisinin geldi\u011fini g\u00f6r\u00fcyorum ve bu adam hakk\u0131nda onun k\u00f6t\u00fc bir adam oldu\u011funa dair i\u00e7g\u00fcd\u00fcsel bir his geli\u015ftiriyorum ve onu sevmedi\u011fimi kendime itiraf ediyorum. Ve belki de bu adam\u0131 sevmememin tek sebebi esas\u0131nda adam\u0131n k\u0131rm\u0131z\u0131-beyaz renkte damal\u0131 deseni olan kravat\u0131ndan kaynaklan\u0131yor, \u00e7\u00fcnk\u00fc bana d\u00fcnk\u00fc tart\u0131\u015fmay\u0131 hat\u0131rlat\u0131yor. Bilin\u00e7li bir bi\u00e7imde, bu hissin benim ba\u011f\u0131rsak tepkim oldu\u011funu s\u00f6yleyebiliyorum \u00e7\u00fcnk\u00fc adam\u0131n yaln\u0131zca g\u00f6r\u00fcn\u00fcm\u00fcn\u00fc sevmiyorum. Ancak asl\u0131nda olan \u015fey ise, kravat\u0131n, k\u0131sa yol olan talamus arac\u0131l\u0131\u011f\u0131yla amigdalan\u0131n harekete ge\u00e7irilmesini tetikledi\u011fi ve i\u00e7imde bir korku tepkisinin olu\u015fmas\u0131na neden oldu\u011fudur. Oysa, bu durum benim bilin\u00e7li olarak i\u015flemedi\u011fim d\u0131\u015f bir uyaran taraf\u0131ndan tetiklendi. Yaz\u0131m\u0131z\u0131n en ba\u015f\u0131nda bahsetti\u011fimiz korku senaryosunda da benzer bir durum s\u00f6z konusudur. \u00c7\u00fcnk\u00fc hayat\u0131m\u0131z\u0131 ger\u00e7ekten de tehdit eden herhangi bir tehlike s\u00f6z konusu olmamas\u0131na ra\u011fmen, anl\u0131k olarak zihinsel bir tehdit \u00fcreterek yine de korku tepkisi olarak \u201cka\u00e7 ya da kal\u0131p sava\u015f\u201d mekanizmas\u0131n\u0131 ortaya koyabiliyoruz. Evrimsel s\u00fcre\u00e7te atalar\u0131m\u0131z\u0131n tehlike dolu bir d\u00fcnyada y\u0131rt\u0131c\u0131lar\u0131 atlatmalar\u0131na yard\u0131mc\u0131 olmak i\u00e7in geli\u015ftirilen bu tepki, bug\u00fcn daha \u00e7ok zihinsel a\u00e7\u0131dan \u00fcretti\u011fimiz tehlikelere bir tepki \u015feklinde deneyimleniyor.\u00a0Zihinsel tehditler, bize fiziksel olarak zarar vermeyecek, ancak baz\u0131 psikolojik s\u0131k\u0131nt\u0131lara neden olma ihtimali olan tehditlerdir. Ka\u00e7 ya da kal\u0131p sava\u015f tepkisi, beynimizde duygular\u0131m\u0131zdan sorumlu beyin b\u00f6lgesi amigdala taraf\u0131ndan g\u00f6nderilen sinyallere ba\u011fl\u0131d\u0131r. En eski beyin sistemlerimizden birisi olan amigdala, beynimizdeki korku i\u015flemesinin ayr\u0131lmaz bir par\u00e7as\u0131d\u0131r. Ancak modern d\u00fcnyay\u0131 g\u00f6z \u00f6n\u00fcne ald\u0131\u011f\u0131m\u0131zda amigadalam\u0131za dair bazen handikap diyebilece\u011fimiz bir durumdan s\u00f6z edebiliriz. \u00c7\u00fcnk\u00fc amigdalam\u0131z, fiziksel bir tehdit ile zihinsel bir tehdit aras\u0131nda bir ayr\u0131m yapamaz. Bu y\u00fczden, a\u00e7 bir ay\u0131yla kar\u015f\u0131 kar\u015f\u0131ya kal\u0131nd\u0131\u011f\u0131nda ortaya \u00e7\u0131kan avu\u00e7 i\u00e7lerinin terleyip, endi\u015fe seviyesinin y\u00fckselmesi durumu; korku filmleri izlerken ya da bir i\u015f g\u00f6r\u00fc\u015fmesi an\u0131 gibi senaryolarda da ortaya \u00e7\u0131kar. Amigdalan\u0131n, korku i\u015flemesinde sorumlu oldu\u011funu destekleyen \u00e7ok say\u0131da bilimsel \u00e7al\u0131\u015fma bulunur. \u00d6rne\u011fin,\u00a0Journal of Comparative and Physiological Psychology\u2018de yay\u0131mlanan bir ara\u015ft\u0131rmada, s\u0131\u00e7anlarda bu beyin b\u00f6lgesinin tamam\u0131 \u00e7\u0131kar\u0131ld\u0131\u011f\u0131nda, s\u0131\u00e7anlar\u0131n tarihsel olarak en \u00f6l\u00fcmc\u00fcl d\u00fc\u015fmanlar\u0131 olan kedilere kar\u015f\u0131 korkusuz bir hale geldikleri g\u00f6zlemlendi. Yani, korku filmlerindeki o gerilim m\u00fczi\u011fi giderek y\u00fckselmeye ba\u015flay\u0131p zirveye ula\u015ft\u0131\u011f\u0131nda ve maskeli katilin aniden g\u00f6r\u00fcnmesi; amigdalan\u0131zda sinyal tetikleyen bir uyar\u0131c\u0131 g\u00f6revi g\u00f6r\u00fcp sizi oldu\u011funuz yerde hoplatabilir.\u00a0Alg\u0131lanan bu tehdide yan\u0131t olarak, beynin her iki b\u00f6lgesini de etkileyen glutamat ad\u0131 verilen bir beyin kimyasal\u0131 sal\u0131n\u0131r. Olu\u015fan ilk sinyal, beynin derinlerine; kontrol\u00fcm\u00fcz\u00fcn \u00e7ok s\u0131n\u0131rl\u0131 ve az oldu\u011fu beynin ortas\u0131 denilen temel bir b\u00f6lgeye g\u00f6nderilir. Bu iletim, bizim donup kalmam\u0131za ya da oldu\u011fumuz yerde istemsizce z\u0131plamam\u0131za neden olur. Olu\u015fan ikinci sinyal ise, beynin hormon \u00fcretiminden sorumlu bir kesiti olan hipotalamusa g\u00f6nderilir. Yukar\u0131da bahsetti\u011fimiz \u201cka\u00e7 ya da kal\u0131p sava\u015f\u201d i\u00e7 g\u00fcd\u00fcs\u00fcn\u00fc devreye sokan \u015fey i\u015fte bu noktada ba\u015flar; \u00e7\u00fcnk\u00fc hipotalamus, otonom (kontrol d\u0131\u015f\u0131) sinir sistemimizi tetikler. Hipotalamusa g\u00f6nderilen sinyal, adrenalin ve\u00a0dopamin (beynin \u201c\u00f6d\u00fcl hormonu\u201d) gibi hormonlar\u0131n v\u00fccudumuz boyunca pompalanmas\u0131na ve kalp at\u0131\u015flar\u0131m\u0131z\u0131n h\u0131zlan\u0131p kan bas\u0131nc\u0131m\u0131z\u0131n artmas\u0131na neden olur.\u00a0Bu durum da, v\u00fccudumuzun \u00f6l\u00fcmc\u00fcl bir sava\u015fa veya hayati bir ko\u015ful i\u00e7in haz\u0131rlanmas\u0131na yard\u0131mc\u0131 olur. \u0130\u015fte korktu\u011fumuzda \u00e7ok daha panik halde ve aceleci davranmam\u0131z\u0131n nedeni budur. Baz\u0131 insanlar, korku ve ona e\u015flik eden acelecilik deneyimlerinden di\u011fer insanlardan daha fazla ho\u015flan\u0131r. Belki siz de, y\u0131l boyunca korku filmleri izleyen, heyecan dolu sporlarda veya risk i\u00e7eren faaliyetlerde bulunmak isteyen ki\u015filer aras\u0131nda yer al\u0131yorsunuzdur. Korkutucu deneyimlerden keyif alman\u0131n arkas\u0131nda beyin kimyas\u0131n\u0131n sorumlu olabilece\u011fine dair ara\u015ft\u0131rma verileri bulunuyor. Vanderbilt University\u2019den ara\u015ft\u0131rmac\u0131lar, insanlar\u0131n heyecan verici durumlarda farkl\u0131 kimyasal tepkiler verdiklerini ortaya koydu. Korku ve heyecan verici durumlara bir tepki olarak dopamin salg\u0131land\u0131\u011f\u0131n\u0131 biliyoruz. Fakat, b\u00f6ylesi deh\u015fet verici durumlardan zevk ald\u0131\u011f\u0131n\u0131 s\u00f6yleyen insanlar\u0131n beyinlerinde, dopamin sal\u0131n\u0131m\u0131n\u0131 ve geri-al\u0131n\u0131m\u0131n\u0131 durduran bir \u201cfren\u201d bulunmuyor. Bu da \u015fu anlama geliyor; bu insanlar, beyinlerinde \u00e7ok daha y\u00fcksek seviyelerde dopamin sahibi olduklar\u0131ndan riskli ve korkutucu durumlarda daha fazla haz ve \u00f6d\u00fcl deneyimliyorlar. Yani Freddy Krueger\u2018in ad\u0131 ge\u00e7ti\u011finde, baz\u0131lar\u0131m\u0131z korkup sinerken, baz\u0131lar\u0131m\u0131z heyecan kabarc\u0131klar\u0131n\u0131n fokurdad\u0131\u011f\u0131n\u0131 hissedecektir.", "tags": ["beyin", "fobiler", "korku"]},
{"source": "bilimfili.com", "url": "https://bilimfili.com/insanlar-neden-hala-gdonun-guvenli-olmadigini-dusunuyor/", "category": "psikoloji", "date": "12 Aral\u0131k 2017", "title": "\u0130nsanlar Neden H\u00e2l\u00e2 GDO\u2019nun G\u00fcvenli Olmad\u0131\u011f\u0131n\u0131 D\u00fc\u015f\u00fcn\u00fcyor?", "content": "Geneti\u011fi de\u011fi\u015ftirilmi\u015f ekin t\u00fcketiminin g\u00fcvenli\u011fi konusunda ara\u015ft\u0131rma yapan\u00a03.000 (yaz\u0131yla: \u00fc\u00e7 bin)\u2019den fazla bilimsel \u00e7al\u0131\u015fma bulunmas\u0131na ra\u011fmen, D\u00fcnya n\u00fcfusunun neredeyse \u00fc\u00e7te biri, geneti\u011fi de\u011fi\u015ftirilmi\u015f g\u0131dalar\u0131n zararl\u0131 oldu\u011funu d\u00fc\u015f\u00fcn\u00fcyor. Aksini g\u00f6steren y\u0131\u011f\u0131nla ara\u015ft\u0131rmaya ra\u011fmen, neredeyse her \u00fc\u00e7 insandan birinin bu mite sahip olmas\u0131n\u0131 pek \u00e7ok a\u00e7\u0131dan tart\u0131\u015fmak m\u00fcmk\u00fcn elbette, ancak geneti\u011fi de\u011fi\u015ftirilmi\u015f ekinlerin, di\u011fer genetik se\u00e7ilim teknikleriyle geli\u015ftirilen ekinlerden daha zararl\u0131 olmad\u0131\u011f\u0131 konusunda bilimsel bir konsensus oldu\u011funu bir kez daha hat\u0131rlatm\u0131\u015f olal\u0131m. Yine de bu vahim tabloya ra\u011fmen, komplo teorileri bilimin elinden kurtulam\u0131yor. Proceedings of the National Academy of Sciences\u2019da yay\u0131mlanan g\u00fcncel bir ara\u015ft\u0131rma, GDO ve di\u011fer bilimsel konular\u0131 kamuoyunun kabul\u00fcn\u00fc etkileyen fakt\u00f6rlere dair \u00f6nemli bir bilgi sa\u011flad\u0131. Ara\u015ft\u0131rmaya g\u00f6re, insanlar\u0131n; insan evrimi, B\u00fcy\u00fck Patlama teorisi, k\u00f6k h\u00fccre ara\u015ft\u0131rmalar\u0131 ve iklim de\u011fi\u015fimi gibi bilimsel konular \u00fczerindeki d\u00fc\u015f\u00fcnceleri b\u00fcy\u00fck oranda politik ve dini e\u011filimlerden etkileniyor. Yani halk aras\u0131ndaki yayg\u0131n inan\u0131\u015f\u0131n aksine, y\u00fcksek e\u011fitim seviyesine sahip olman\u0131n bazen bu tarz bilimsel konularda daha polarize fikirler olu\u015fturma e\u011filimini ortadan kald\u0131rmad\u0131\u011f\u0131 g\u00f6r\u00fcl\u00fcyor. \u00d6rne\u011fin, y\u00fcksek bir e\u011fitim seviyesine sahip olsa da muhafazakar insanlar; bilimsel konsensusun olu\u015ftu\u011fu iklim de\u011fi\u015fimini reddetmeye devam ediyor. Buna kar\u015f\u0131n, e\u011fitimli liberaller ise iklim de\u011fi\u015fimi konusunda daha hassas davranabiliyor. Benzer trendler, k\u00f6k h\u00fccre ara\u015ft\u0131rmalar\u0131 ve evrim konular\u0131nda da g\u00f6zlemlenebilir. Bu noktada, e\u011fitim seviyesinin, baz\u0131 bilimsel konular i\u00e7in ba\u011f\u0131ml\u0131 de\u011fi\u015fkenimizi etkileyen bir de\u011fi\u015fken oldu\u011funu s\u00f6yleyebiliriz. Fakat di\u011fer kategorilerin aksine, s\u00f6z konusu GDO oldu\u011funda kamuoyunun yayg\u0131n kabul\u00fc, e\u011fitim seviyesinden, politik e\u011filimlerden veya dini inan\u0131\u015flardan etkilenmiyor. Bu \u00f6rg\u00fc de bize insanlara bilimsel \u00e7al\u0131\u015fmalar sunulsa dahi GDO\u2019nun g\u00fcvenli\u011fi konusunda bilimsel konsensusu kabul etmedi\u011fini g\u00f6steriyor. Peki, bilimsel ara\u015ft\u0131rmalar dahi GDO\u2019nun g\u00fcvenli\u011fi konusunda halk\u0131n yayg\u0131n kabullerini de\u011fi\u015ftirmiyorsa; konuyu hangi temelde ele alabiliriz? Ara\u015ft\u0131rmac\u0131lar, bu trendin ortaya \u00e7\u0131kmas\u0131n\u0131n muhtemel nedenlerinden birisinin Dunning-Kruger Etkisi oldu\u011funu s\u00f6yl\u00fcyor.\u00a0G\u00fcven-beceri ba\u011flant\u0131s\u0131zl\u0131\u011f\u0131 olarak tan\u0131mlayabilece\u011fimiz bu etki, psikologlar David Dunning ve Justin Kruger\u2019in bir \u00e7al\u0131\u015fmas\u0131ndan sonra Dunning-Kruger Etkisi olarak isimlendirildi. Bu durum, veri ve bilgi bollu\u011funun as\u0131ls\u0131z bir uzmanl\u0131k hissi olu\u015fturmas\u0131 olarak ifade edilebilir. Bir ba\u015fka ifadeyle, insanlar; bilimsel meselelerde, esas\u0131nda sahip olduklar\u0131 bilgiden daha \u00e7ok \u015fey bildiklerini d\u00fc\u015f\u00fcnme e\u011filimi g\u00f6sterir ve yetersizlikleri, \u00e7o\u011funlukla uygun olmayan bir g\u00fcven duygusuyla kutsanm\u0131\u015ft\u0131r. Mart 2017\u2019de\u00a0Proceedings of the National Academy of Sciences\u2019da yay\u0131mlanan \u00e7al\u0131\u015fmada, GDO\u2019nun g\u00fcvenli\u011fine ili\u015fkin kabul konusunda tam olarak bu etkiden s\u00f6z edilmektedir. Ara\u015ft\u0131rma makalesinde de ifade edildi\u011fi gibi; insanlar\u0131n sahip olduklar\u0131n\u0131 d\u00fc\u015f\u00fcnd\u00fckleri bilgi, mevcut bilgileriyle \u00f6rt\u00fc\u015fm\u00fcyor olabilir. Yani insanlar, sahip olduklar\u0131n\u0131 d\u00fc\u015f\u00fcnd\u00fckleri \u2013esas\u0131nda sahip olmad\u0131klar\u0131\u2013 bilimsel bilgiyi, bilimsel olmayan bir tutum i\u00e7erisinde konumlanma konusunda kullan\u0131yorlar. Etkiye bizzat ismini veren psikolog\u00a0David\u00a0Dunning \u015f\u00f6yle diyor: \u201cYetkin olun. Her zaman \u00f6\u011frenin.\u201d\u00a0 Dunning\u2019e g\u00f6re, bir bilgiyi \u00e7ok h\u0131zl\u0131 bir bi\u00e7imde elde etti\u011fimizde, bilgi seviyemize ili\u015fkin a\u015f\u0131r\u0131 \u00f6zg\u00fcven geli\u015ftirme e\u011filimindeyiz. Dolay\u0131s\u0131yla, h\u0131zl\u0131 ve d\u00fcrt\u00fcsel kararlar almaktan ka\u00e7\u0131nmal\u0131y\u0131z. Yani bir \u015fey hakk\u0131nda \u00e7ok \u015fey bildi\u011finizi d\u00fc\u015f\u00fcn\u00fcyorsan\u0131z ve tan\u0131d\u0131k gelen kelime ve kavramlara dair tuza\u011fa d\u00fc\u015fmek istemiyorsan\u0131z, kendinizi ikinci bir kontrolden ge\u00e7irmelisiniz. Ara\u015ft\u0131rmac\u0131lar, do\u011frudan sonu\u00e7lara atlayan insanlar\u0131n, a\u015f\u0131r\u0131 \u00f6zg\u00fcven hatalar\u0131na yakalanmas\u0131n\u0131n daha muhtemel oldu\u011funu ileri s\u00fcr\u00fcyor. \u00d6te yandan, ara\u015ft\u0131rman\u0131n elde etti\u011fi bulgular\u0131n tek a\u00e7\u0131klamas\u0131 Dunning-Kruger etkisi de\u011fildir. Kamuoyunun GDO konusundaki bu iddial\u0131 reddedi\u015finin muhtemel sebeplerinden birisi de; bilgi eksikli\u011fiyle ku\u015fanm\u0131\u015f\u00a0GDO kar\u015f\u0131t\u0131 kampanyalar olabilir.", "tags": ["bilim", "GDO"]},
{"source": "bilimfili.com", "url": "https://bilimfili.com/bazi-rhesus-makaklari-yalniz-kalmaya-daha-yatkin/", "category": "psikoloji", "date": "24 Aral\u0131k 2017", "title": "Baz\u0131 Rhesus Makaklar\u0131 Yaln\u0131z Kalmaya Daha Yatk\u0131n", "content": "\u0130nsanlar da dahil olmak \u00fczere bir\u00e7ok t\u00fcrde sosyal izolasyon, azalm\u0131\u015f ya\u015fam s\u00fcresiyle ili\u015fkilendirilmektedir. \u0130zolasyon terminolojisi yaln\u0131z kalma veya yaln\u0131zla\u015fma olarak tan\u0131mlanabilir. Ancak bu yaln\u0131z kalma fenomeni, tek ba\u015f\u0131na hayatta kalabilme, ya\u015fam\u0131n\u0131 s\u00fcrd\u00fcrebilme yetene\u011fi olarak yorumlanabilece\u011fi gibi, insanlarda da ortaya \u00e7\u0131kan toplum veya gruptan soyutlanma ile de ili\u015fkilendirilebilir. Porto Riko\u2019nun Cayo Santiago saha istasyonundaki 429 yeti\u015fkin rhesus maka\u011f\u0131yla yap\u0131lan \u00e7al\u0131\u015fma, baz\u0131 makaklar\u0131n ya\u015famlar\u0131nda daha uzun s\u00fcre boyunca sosyal anlamda tek ba\u015f\u0131na kald\u0131\u011f\u0131n\u0131 g\u00f6steriyor; bu da izolasyonlar\u0131n\u0131n veya yaln\u0131zla\u015fmalar\u0131n\u0131n, zaman i\u00e7inde s\u00fcregelen bir karakter \u00f6zelli\u011fi ya da di\u011fer bireysel \u00f6zelliklerinden kaynakland\u0131\u011f\u0131n\u0131 d\u00fc\u015f\u00fcnd\u00fcr\u00fcyor. Ara\u015ft\u0131rmac\u0131lar bunun sebebinin, makaklar\u0131n genetik \u00f6zellikleri ile beraber ya\u015f, cinsiyet veya aile b\u00fcy\u00fckl\u00fc\u011f\u00fc gibi di\u011fer fakt\u00f6rler oldu\u011funu d\u00fc\u015f\u00fcn\u00fcyor. \u00c7al\u0131\u015fma ekibinde yer alan, University of Exeter\u2019den Dr. Lauren Brent, sosyal izolasyonun anla\u015f\u0131lmas\u0131n\u0131n son derece \u00f6nemli oldu\u011funu ve makaklarla \u00e7al\u0131\u015fman\u0131n insan davran\u0131\u015flar\u0131 hakk\u0131nda da \u00f6nemli derecede ger\u00e7ek\u00e7i ve tutarl\u0131 ipu\u00e7lar\u0131 verebilece\u011fini belirtiyor. \u0130zolasyon, insanlar aras\u0131ndaki en yeni salg\u0131n olarak de\u011ferlendirilirken, bu ara\u015ft\u0131rmada ise izolasyonun g\u00fcnde 15 sigara i\u00e7mek kadar zarar verici oldu\u011funu \u00f6ne s\u00fcr\u00fcl\u00fcyor. Ara\u015ft\u0131rmac\u0131lar, toplumsal b\u00fct\u00fcnle\u015fmenin yararlar\u0131na ra\u011fmen, neden baz\u0131 bireylerin sosyal olarak kendilerini izole etmeye yatk\u0131n olduklar\u0131n\u0131 anlamaya \u00e7al\u0131\u015f\u0131yor. Yap\u0131lan \u00e7al\u0131\u015fmada, makaklar\u0131n di\u011fer makaklar\u0131 t\u0131marlad\u0131\u011f\u0131 ve onlar taraf\u0131ndan t\u0131marland\u0131\u011f\u0131 toplam s\u00fcreleri \u00f6l\u00e7\u00fcl\u00fcyor. T\u0131marlamak ise bu t\u00fcrler i\u00e7in temel bir sosyal davran\u0131\u015f. Birlikte hareket etme, i\u00e7inde bulunduklar\u0131 grup, kabile veya toplulu\u011fun genel sa\u011fl\u0131\u011f\u0131n\u0131 korumak gibi etkileri dolay\u0131s\u0131yla t\u0131marlama, primat hayat\u0131nda \u00f6nemli bir yer tutuyor. \u0130zolasyonda rol oynayan fakt\u00f6rler ya\u015f, cinsiyet, grup b\u00fcy\u00fckl\u00fc\u011f\u00fc ve maka\u011f\u0131n ne kadar s\u00fcre sosyal grubun \u00fcyesi oldu\u011fu \u015feklinde ortaya \u00e7\u0131k\u0131yor. Ancak, hayvan\u0131n annesinin \u00f6zellikleri bunda rol oynam\u0131yor, bu da izolasyonun anneden \u00f6\u011frenilmedi\u011fi \u00f6ne s\u00fcr\u00fcl\u00fcyor. Ara\u015ft\u0131rmac\u0131lar, izolasyonun k\u0131smen do\u011fal se\u00e7ilim yoluyla sa\u011fland\u0131\u011f\u0131 yani evrimsel avantajlar\u0131 olabilece\u011fi \u00fczerinde duruyor. \u0130lgili ara\u015ft\u0131rmada bu detayl\u0131 incelenmiyor; ancak izolasyonun olas\u0131 yararlar\u0131 daha d\u00fc\u015f\u00fck hastal\u0131k ve \u00e7at\u0131\u015fma riski olabilir.", "tags": ["Eteneli-memeliler alts\u0131n\u0131f\u0131 (Eutheria)", "hayvan davran\u0131\u015flar\u0131 (etoloji)", "hayvanbilim (zooloji)", "Memeliler s\u0131n\u0131f\u0131 (Mammalia)", "primatoloji"]},
{"source": "bilimfili.com", "url": "https://bilimfili.com/insan-yuzu-cok-fazla-bilgi-tasiyor-ancak-genellemelere-dikkat-edilmeli/", "category": "psikoloji", "date": "8 Ekim 2017", "title": "\u0130nsan Y\u00fcz\u00fc \u00c7ok Fazla Bilgi Ta\u015f\u0131yor Ancak Genellemelere Dikkat Edilmeli", "content": "Son on y\u0131ld\u0131r yap\u0131lan ara\u015ft\u0131rmalar, baz\u0131 konularda insanlar\u0131n y\u00fcz\u00fcne bakarak muhtemel cevaplara ula\u015fabildi\u011fimizi ileri s\u00fcr\u00fcyor. \u00d6rne\u011fin g\u00fcncel bir ara\u015ft\u0131rma, y\u00fcz geni\u015flik-y\u00fckseklik oranlar\u0131n\u0131n, her iki cinsiyet i\u00e7in de bir cinsellik \u00f6l\u00e7\u00fct\u00fc oldu\u011funu ortaya koydu. Tek ba\u015f\u0131na, bu bulgu en iyi ihtimalle; \u015fa\u015f\u0131rt\u0131c\u0131 g\u00f6r\u00fcn\u00fcrken, en k\u00f6t\u00fc ihtimalle ise; pek ak\u0131ll\u0131ca gibi g\u00f6r\u00fcnm\u00fcyor. Nas\u0131l oluyor da birisinin y\u00fcz \u015feklinin libido ile bir ilgisi olabilir? Fakat, di\u011fer \u00e7al\u0131\u015fmalar ba\u011flam\u0131nda incelendi\u011finde, bunun i\u00e7in baz\u0131 mant\u0131k ve do\u011fruluklar\u0131n olabilece\u011fi fikri daha a\u00e7\u0131k hale gelmeye ba\u015fl\u0131yor. Esas\u0131nda, kafatas\u0131 biliminin (frenoloji) klasik 19. y\u00fczy\u0131l yakla\u015f\u0131m\u0131ndan farkl\u0131 olarak, karaktere dair \u00e7\u0131kar\u0131mlarda bulunma noktas\u0131nda kafa \u015fekline dair detayl\u0131 \u00e7al\u0131\u015fmalar, b\u00fcy\u00fck oranda biyoloji ve evrim teorisi taraf\u0131ndan y\u00fcr\u00fct\u00fclmektedir. Bir ba\u015fka g\u00fcncel \u00e7al\u0131\u015fma ise, bir yapay zeka program\u0131 kullan\u0131larak insanlar\u0131n y\u00fcz analizlerine dayanarak cinsel y\u00f6nelimlerine dair (erkeklerde %81 oran\u0131nda, kad\u0131nlarda %74 oran\u0131nda)\u00a0do\u011fru tahminler geli\u015ftirdi\u011fini ele ald\u0131. Ara\u015ft\u0131rma ayr\u0131ca, gay erkeklerin, heteroseks\u00fcel erkeklere k\u0131yasla daha feminen y\u00fcz hatlar\u0131na sahip oldu\u011funu, lezbiyen kad\u0131nlar\u0131n ise, heteroseks\u00fcel kad\u0131nlara k\u0131yasla daha mask\u00fclen y\u00fcz hatlar\u0131na sahip oldu\u011fu bulgusuna ula\u015ft\u0131. Gay ve lezbiyen y\u00fczlerin seks tipik \u00f6zelliklerine daha az sahip olduklar\u0131 ilgin\u00e7tir \u00e7\u00fcnk\u00fc cinsel y\u00f6nelimin geli\u015fimini rahimdeki hormonal etkilerin bir sonucu oldu\u011funu ileri s\u00fcren g\u00fcncel bir modelle uyumluluk g\u00f6stermektedir. Testosteron, cinsel d\u00fcrt\u00fcy\u00fc etkileyen bir hormondur. O halde, cinsel d\u00fcrt\u00fcye y\u00f6nelik yap\u0131lan ilk \u00e7al\u0131\u015fmada da, hormonlar kritik bir rol oynam\u0131\u015f olabilir; \u00e7\u00fcnk\u00fc daha geni\u015f y\u00fczler (uzunlu\u011fa k\u0131yasla), daha y\u00fcksek bir testosteron seviyesiyle ili\u015fkilendirildi. Asl\u0131nda, y\u00fcz geni\u015fli\u011fi, testosteron ile ili\u015fkili dominantl\u0131k ve agresyon gibi di\u011fer karakteristiklerle de ili\u015fkilendirilmi\u015ftir. Beraber ele ald\u0131\u011f\u0131m\u0131zda, bu iki \u00e7al\u0131\u015fman\u0131n da, testosteronun hem davran\u0131\u015f hem de y\u00fcz g\u00f6r\u00fcn\u00fcm\u00fcn\u00fc etkiledi\u011fine dair bariz bir resim elde etmi\u015f oluruz. Ayn\u0131 zamanda davran\u0131\u015fa y\u00f6nelik y\u00fcz ipu\u00e7lar\u0131, \u00e7o\u011fu insan taraf\u0131ndan otomatik olarak toplan\u0131r. En son tan\u0131\u015ft\u0131\u011f\u0131n\u0131z ki\u015fiyi ve g\u00fcvenilir mi, agresif mi, samimi mi oldu\u011funu d\u00fc\u015f\u00fcn\u00fcn.\u00a0Ba\u015fkalar\u0131n\u0131n sizin de\u011ferlendirmenizi kabul etmesi de muhtemeldir. Yap\u0131lan pek \u00e7ok \u00e7al\u0131\u015fma, ki\u015filerin ki\u015filik \u00f6zelliklerini veya davran\u0131\u015f \u00f6zelliklerini y\u00fczlerden elde etme konusunda \u00e7o\u011funlukla hemfikir olduklar\u0131n\u0131 g\u00f6stermektedir.\u00a0\u00d6rne\u011fin, yukar\u0131da bahsedilen geni\u015f y\u00fcz-bask\u0131nl\u0131k ili\u015fkilendirmesi ile paralel olarak, ge\u00e7mi\u015fteki \u00e7al\u0131\u015fmalar da; insanlar\u0131n, geni\u015f y\u00fczleri, bask\u0131n davran\u0131\u015fla ili\u015fkilendirdikleri bulgusuna ula\u015fm\u0131\u015ft\u0131r. \u0130nsanlar, y\u00fczlerde sunulan \u00f6zellikler konusunda birbirlerine kat\u0131l\u0131yorlar, ancak baz\u0131 ara\u015ft\u0131rmalar bu g\u00f6revi biraz abartabiliyor ve nihayetinde de yanl\u0131\u015f genellemelerde bulunabiliyor. \u00d6rne\u011fin, bir y\u00fcz\u00fcn g\u00fcvenilir veya g\u00fcvenilmez g\u00f6r\u00fcnd\u00fc\u011f\u00fc hakk\u0131nda insanlar aras\u0131nda m\u00fckemmel denebilecek kadar bir fikirbirli\u011fi olsa dahi, asl\u0131nda bu durum s\u00f6z konusu ki\u015finin g\u00fcvenilir ya da g\u00fcvenilmez oldu\u011fu anlam\u0131na gelmez. Attitudes and Social Cognition\u2018da yay\u0131mlanan ve hem laboratuvar ortam\u0131nda hem de ger\u00e7ek d\u00fcnyada yap\u0131lan bir ara\u015ft\u0131rmada, g\u00fcvenilmez g\u00f6r\u00fcnen insanlar\u0131n, g\u00fcvenilir olarak g\u00f6r\u00fcnen insanlardan daha az g\u00fcvenilir olmad\u0131klar\u0131 sonucuna ula\u015f\u0131ld\u0131. Laboratuvar ortam\u0131nda, \u00f6\u011frenciler, bir testte hile yapmalar\u0131 konusunda cesaretlendirildi ve hile yapan ve yapmayan \u00f6\u011frencilerin y\u00fcz foto\u011fraflar\u0131ndan g\u00fcvenilirlik alg\u0131lamalar\u0131nda herhangi bir fark bulunmuyordu. Benzer \u015fekilde, sava\u015f su\u00e7lusu ve kahraman\u0131 insanlar\u0131n foto\u011fraflar\u0131 g\u00f6sterildi\u011finde, g\u00f6zlemciler bu y\u00fczlerin g\u00fcvenilirli\u011fi konusunda herhangi bir farkl\u0131l\u0131k oylamas\u0131nda bulunmad\u0131. Evrimsel a\u00e7\u0131dan, \u00f6zellikle de olumsuz \u00f6zellikler s\u00f6z konusu oldu\u011funda a\u015f\u0131r\u0131 genellemelerde bulunmak mant\u0131kl\u0131 olabilir. Hatta bu durum beklenmedik bir sald\u0131r\u0131dan kurtulmak ve hayatta kalabilme konusunda g\u00fcvenli bir tercihtir. Fakat, bu esas\u0131nda ilk izlenimlere fazla g\u00fcvenmememiz gerekti\u011fi anlam\u0131na da geliyor. Ba\u015fta bahsetti\u011fimiz cinsel d\u00fcrt\u00fc ara\u015ft\u0131rmas\u0131na geri d\u00f6nelim; y\u00fcz geni\u015fli\u011fi ile cinsel d\u00fcrt\u00fc aras\u0131nda bir ba\u011flant\u0131 var olsa da, y\u00fcz\u00fc geni\u015f her insan\u0131n bir seks manya\u011f\u0131 oldu\u011fu \u00e7\u0131kar\u0131m\u0131nda bulunmak hatal\u0131d\u0131r. Gerek ara\u015ft\u0131rmac\u0131lar\u0131n kendisi, gerek bu ara\u015ft\u0131rmalar\u0131n aktar\u0131m\u0131n\u0131 yapan pop\u00fcler bilim platformlar\u0131, gerek\u00a0gazeteler, gerekse de okurlar geni\u015f bir grupta g\u00f6r\u00fclen bu ili\u015fkiyi, her bireyde bulunan bir ger\u00e7ek gibi sunmaktan ziyade bir e\u011filim olarak de\u011ferlendirmeli ve sunumunu da bu \u015fekilde yapmal\u0131d\u0131r. Yani sunum, geni\u015f y\u00fcz hatlar\u0131na sahip insanlar aras\u0131nda cinsel d\u00fcrt\u00fc ortalamas\u0131n\u0131n daha y\u00fcksek olabilece\u011fi \u015feklinde yap\u0131lmal\u0131. \u00c7\u00fcnk\u00fc bu durum; uzun y\u00fcz hatlar\u0131na sahip insanlar aras\u0131nda da cinsel d\u00fcrt\u00fcs\u00fc y\u00fcksek olan insanlar olabilece\u011fi ve geni\u015f y\u00fcz hatlar\u0131na sahip insanlar aras\u0131nda da cinsel d\u00fcrt\u00fcn\u00fcn olduk\u00e7a d\u00fc\u015f\u00fck oldu\u011fu insanlar olabilece\u011fi anlam\u0131na gelir. Her ne kadar baz\u0131lar\u0131 yorumlamay\u0131 uzatsa da, y\u00fcz hatlar\u0131 \u00fczerine y\u00fcr\u00fct\u00fclen ara\u015ft\u0131rmalar, son derece dengeli ve iyi \u015fekilde y\u00fcr\u00fct\u00fcl\u00fcyor. Bu y\u00fczden gerek ara\u015ft\u0131rmac\u0131lar, gerek pop\u00fcler bilim yazarlar\u0131 gerekse de okurlar bu ara\u015ft\u0131rma sonu\u00e7lar\u0131n\u0131 ola\u011fan kurallara bakarak yorumlamal\u0131 ve ger\u00e7ek olabilecek kadar iyi g\u00f6r\u00fcn\u00fcyorsa muhtemelen ge\u00e7erli olabilece\u011fini g\u00f6z \u00f6n\u00fcnde bulundurmal\u0131. Y\u00fczlere bakarak, sa\u011fl\u0131k, karakter ve evet; cinsel y\u00f6nelim konusunda da \u00e7\u0131kar\u0131mlarda bulunabilsek de, bu karakteristiklerin grup seviyesindeki yorumlamas\u0131nda ve ki\u015filere dair varsay\u0131mlarda bulunma konusunda yine de dikkatli olmay\u0131z. Kaynak ve \u0130leri Okuma:\n-The Facial Width-to-Height Ratio Predicts Sex Drive, Sociosexuality, and Intended Infidelity. Archives of Sexual Behavior, (2017). https://link.springer.com/article/10.1007%2Fs10508-017-1070-x\n-Facial Structure Is a Reliable Cue of Aggressive Behavior. Psychological Science, (2009). https://www.researchgate.net/publication/26747406_Facial_Structure_Is_a_Reliable_Cue_of_Aggressive_Behavior\n-Perceiving Aggression from Facial Structure: Further Evidence for a Positive Association with Facial Width-to-Height Ratio and Masculinity, but not for Moderation by Self-Reported Dominance. European Journal of Personality, (2014). http://onlinelibrary.wiley.com/doi/10.1002/per.1942/full\n-Evaluating faces on trustworthiness after minimal time exposure. Social Cognition, (2009). http://haxbylab.dartmouth.edu/publications/TPO09.pdf\n-Accuracy and Consensus in Judgments of Trustworthiness From Faces: Behavioral and Neural Correlates.\u00a0Attitudes and Social Cognition,\u00a0(2013).\u00a0http://www.psych.utoronto.ca/users/rule/pubs/2013/Rule_etal(2013-JPSP).pdf\n-Deep neural networks are more accurate than humans at detecting sexual orientation from facial images.\u00a0https://osf.io/zn79k/ (accessed October 8, 2017).\n-Faces reveal a lot \u2013 but the science needs to be interpreted with\u00a0care. TheConversation.\u00a0https://theconversation.com/faces-reveal-a-lot-but-the-science-needs-to-be-interpreted-with-care-84637 (accessed October 8, 2017).\n-Y\u00fcz \u015eekli ve Boyutu, Cinsel D\u00fcrt\u00fc ile Nas\u0131l \u0130li\u015fkili? Bilimfili.com\u00a0https://bilimfili.com/yuz-sekli-ve-boyutu-cinsel-durtu-ile-nasil-iliskili/", "tags": ["anatomi", "bilim habercili\u011fi", "fizyoloji", "hormonlar", "insan y\u00fcz\u00fc", "ki\u015filik"]},
{"source": "bilimfili.com", "url": "https://bilimfili.com/renkler-zihnimizi-ve-vucudumuzu-gercekten-etkiliyor-mu/", "category": "psikoloji", "date": "1 Ekim 2017", "title": "Renkler, Zihnimizi ve V\u00fccudumuzu Ger\u00e7ekten Etkiliyor mu?", "content": "\u201cK\u0131rm\u0131z\u0131, kalp at\u0131\u015f\u0131n\u0131 h\u0131zland\u0131r\u0131r.\u201d Farkl\u0131 renklerin insan v\u00fccudunu ve zihnini etkiledi\u011fine dair bu ve bunun gibi iddialar\u0131 s\u0131kl\u0131kla duyars\u0131n\u0131z. Peki, bu iddialar\u0131 destekleyen bir bilimsel delil ya da veri var m\u0131d\u0131r? \u0130nsan\u0131n renk g\u00f6r\u00fc\u015f\u00fcn\u00fcn alt\u0131nda yatan fizyolojik mekanizmalar\u0131n neler oldu\u011funu biliyoruz, fakat renklerin g\u00f6rsel olmayan ayr\u0131 etkileri oldu\u011funu da anlamaya ve ke\u015ffetmeye ba\u015flad\u0131k. T\u0131pk\u0131 denge hissimizi de destekleyen kula\u011f\u0131m\u0131zda oldu\u011fu gibi, art\u0131k g\u00f6z\u00fcn de iki g\u00f6rev ger\u00e7ekle\u015ftirdi\u011fini biliyoruz. G\u00f6z\u00fcn arka k\u0131sm\u0131nda, retinada bulunan ve \u0131\u015f\u0131\u011fa duyarl\u0131 h\u00fccreler olarak bilinen koni h\u00fccreleri, birincil olarak, g\u00f6rd\u00fc\u011f\u00fcm\u00fcz g\u00f6r\u00fcnt\u00fclerin olu\u015fturuldu\u011fu beyin b\u00f6lgesi olan g\u00f6rsel kortekse elektrokimyasal sinyaller g\u00f6nderir. Ancak, baz\u0131 retinal gangliyon h\u00fccrelerinin, g\u00f6r\u00fcnt\u00fcn\u00fcn olu\u015fturulmas\u0131nda hi\u00e7bir g\u00f6revi bulunmayan merkezi bir beyin b\u00f6lgesi olan hipotalamusa da sinyaller g\u00f6ndererek \u0131\u015f\u0131\u011fa tepki verdi\u011fini biliyoruz. Hipotalamus, s\u0131cakl\u0131k, uyku, a\u00e7l\u0131k ve sirkadiyen ritimleri gibi v\u00fccudun kendini d\u00fczenlemesini kontrol etmede g\u00f6revli bir dizi hormonun salg\u0131s\u0131ndan sorumlu beyin b\u00f6lgesidir. Sabahlar\u0131 \u0131\u015f\u0131\u011fa maruz kalmak ve \u00f6zellikle de mavi/ye\u015fil \u0131\u015f\u0131\u011fa maruz kalmak, bizi uyaran, uyanmam\u0131z\u0131 sa\u011flayan kortizol hormonunun salg\u0131lanmas\u0131n\u0131 tetikleyerek melatonin salg\u0131s\u0131n\u0131 bask\u0131lat\u0131r. Ak\u015famlar\u0131 ise, G\u00fcne\u015f\u2019ten gelen mavi \u0131\u015f\u0131k miktar\u0131 azald\u0131\u011f\u0131 i\u00e7in, melatonin salg\u0131s\u0131 ba\u015flar ve uykulu hissederiz. G\u00f6z ile hipotalamus aras\u0131nda g\u00f6r\u00fcnt\u00fc olu\u015fturmayan bir g\u00f6rsel yolu olu\u015fturan retinal h\u00fccreler, se\u00e7ici olarak \u0131\u015f\u0131\u011f\u0131n g\u00f6r\u00fcn\u00fcr spektrumunun d\u00fc\u015f\u00fck dalga boylar\u0131na (mavi ve ye\u015fil) hassast\u0131r. Bunun anlam\u0131;\u00a0renk ve \u0131\u015f\u0131\u011f\u0131n; -birka\u00e7\u0131n\u0131 saymam\u0131z gerekirse- duygudurum halini, kalp at\u0131\u015f h\u0131z\u0131n\u0131, uyan\u0131kl\u0131\u011f\u0131 ve d\u00fcrt\u00fcselli\u011fi etkileyebilece\u011fi mevcut bir fizyolojik mekanizman\u0131n a\u00e7\u0131k\u00e7a var olmas\u0131d\u0131r. \u00d6rne\u011fin, hipotalamusa kurulmu\u015f g\u00f6r\u00fcnt\u00fc olu\u015fturmayan bu g\u00f6rsel yolun, karanl\u0131k k\u0131\u015f aylar\u0131nda\u00a0baz\u0131 insanlar\u0131 etkileyen bir duygudurum bozuklu\u011fu olan mevsimsel duygu durum bozuklu\u011funun sebebi oldu\u011fu d\u00fc\u015f\u00fcn\u00fcl\u00fcyor. Benzer \u015fekilde, \u00f6zellikle de yatma saatinde, parlak, k\u0131sa dalga boyunda \u0131\u015f\u0131\u011fa maruz kalman\u0131n uyan\u0131kl\u0131\u011f\u0131 artt\u0131rabildi\u011fi ve nihayetinde de uyku kalitesini etkileyebildi\u011fine dair bilimsel ara\u015ft\u0131rmalar mevcuttur. Uyku kalitesinde ya\u015fanan d\u00fc\u015f\u00fc\u015fler, g\u00fcn\u00fcm\u00fczde olduk\u00e7a yayg\u0131n bir hal alm\u0131\u015f vaziyette ve obezite, diyabet ve kalp hastal\u0131klar\u0131 gibi risk fakt\u00f6rlerini artt\u0131rmakla ili\u015fkilendiriliyor. \u00d6zellikle de\u00a0geceleri kullan\u0131lan ve melatonin salg\u0131s\u0131n\u0131 bask\u0131lat\u0131c\u0131 dalga boylar\u0131na sahip mavi/ye\u015fil \u0131\u015f\u0131k yayan\u00a0 ak\u0131ll\u0131 telefonlar ve tabletlerin uyku kalitesini etkileyebildi\u011fi ve bizi uykudan al\u0131koydu\u011fu biliniyor.\u00a0Mavi/ye\u015fil \u0131\u015f\u0131\u011f\u0131n bir etkisi budur, ancak di\u011fer renklere dair iddialar\u0131 destekleyecek daha fazla ara\u015ft\u0131rmaya ihtiyac\u0131m\u0131z var. 2015 y\u0131l\u0131nda yap\u0131lan bir ara\u015ft\u0131rma, renkli \u0131\u015f\u0131\u011f\u0131n kalp at\u0131\u015f h\u0131z\u0131 ve kan bas\u0131nc\u0131 \u00fczerinde k\u00fc\u00e7\u00fck bir etki olu\u015fturdu\u011funa dair bulgular elde etti. Ara\u015ft\u0131rma verilerine g\u00f6re, k\u0131rm\u0131z\u0131 \u0131\u015f\u0131k, kalp at\u0131\u015f\u0131n\u0131 h\u0131zland\u0131r\u0131rken, mavi \u0131\u015f\u0131k yava\u015flat\u0131yor. Mavi \u0131\u015f\u0131\u011f\u0131n, tren istasyonlar\u0131nda intihar vakalar\u0131n\u0131 azaltt\u0131\u011f\u0131 iddia ediliyor. G\u00f6rsel Telif: fsHH/pixabay 2009 y\u0131l\u0131nda, intihar\u0131 azaltmak i\u00e7in Tokyo\u2019nun Yamanote demiryolu hatt\u0131 \u00fczerindeki platformlar\u0131n sonuna mavi \u0131\u015f\u0131klar yerle\u015ftirildi. Bu \u0131\u015f\u0131klar\u0131n yerle\u015ftirilmesinin ard\u0131ndan intiharlar %74 oran\u0131nda azald\u0131 ve benzer uygulama \u0130ngiltere\u2019nin Gatwick Havaliman\u0131\u2019ndaki tren istasyonlar\u0131nda da uyguland\u0131. Bu uygulamalar, mavi \u0131\u015f\u0131\u011f\u0131n, insanlar\u0131 daha az uyar\u0131lm\u0131\u015f ve daha sakin yapabildi\u011fi iddias\u0131ndan yola \u00e7\u0131k\u0131larak yap\u0131ld\u0131 ancak, bu iddialar\u0131 do\u011frulayan bilimsel delil say\u0131s\u0131 olduk\u00e7a az ve\u00a0renkli ayd\u0131nlatman\u0131n d\u00fcrt\u00fcsellik \u00fczerine etkisi hakk\u0131nda \u00fc\u00e7 y\u0131ld\u0131r y\u00fcr\u00fct\u00fclen bir ara\u015ft\u0131rmada da kesin kan\u0131tlara ula\u015f\u0131lamad\u0131. \u00d6te yandan, renklerin; yarat\u0131c\u0131l\u0131k, \u00f6\u011frencilerin s\u0131n\u0131f i\u00e7i \u00f6\u011frenmesi ve uyku kalitesi \u00fczerindeki etkisini ke\u015ffetmek i\u00e7in benzer \u00e7al\u0131\u015fmalar devam etmektedir. I\u015f\u0131\u011f\u0131n ve \u00f6zelde de renkli \u0131\u015f\u0131\u011f\u0131n, bizi normal renk g\u00f6r\u00fc\u015f\u00fcm\u00fcz\u00fcn \u00f6tesine ta\u015f\u0131yacak bi\u00e7imde etkiledi\u011fi a\u00e7\u0131k. G\u00f6z ile hipotalamus aras\u0131ndaki g\u00f6r\u00fcnt\u00fc olu\u015fturmayan g\u00f6rsel yolun ke\u015ffi, \u00e7evremizdeki renk i\u00e7in hem fizyolojik hem de psikolojik olarak nas\u0131l yan\u0131t verdi\u011fimizi ara\u015ft\u0131ran ara\u015ft\u0131rmalara yeni bir ivme kazand\u0131rd\u0131. \u00d6te yandan,\u00a0LED teknolojisindeki geli\u015fmelerden kaynaklanan renkli ayd\u0131nlatman\u0131n artan kullan\u0131m\u0131, bu alanda titiz ara\u015ft\u0131rmalar\u0131n yap\u0131lmas\u0131 gereksinimini de artt\u0131rm\u0131\u015ft\u0131r. Ancak yine de, renklerin etkilerine dair iddialar\u0131, sezgiler veya geleneklere dayal\u0131 olanlardan ay\u0131rmak konusunda bilimsel verilerin yeterli olmad\u0131\u011f\u0131n\u0131 s\u00f6ylemeliyiz.", "tags": ["alg\u0131lar", "beyin", "biyolojik saat", "fizyoloji", "g\u00f6rme duyusu", "g\u00f6rsel alg\u0131", "\u0131\u015f\u0131k", "uyku"]},
{"source": "bilimfili.com", "url": "https://bilimfili.com/bilinc-insan-zihnini-yonlendirmiyor-olabilir-mi/", "category": "psikoloji", "date": "30 Kas\u0131m 2017", "title": "Bilin\u00e7, \u0130nsan Zihnini Y\u00f6nlendirmiyor Olabilir mi?", "content": "Hemen hemen herkes, bir bilince sahip olman\u0131n ne anlama geldi\u011fini bilir. Bilin\u00e7, her g\u00fcn sahip oldu\u011fumuz d\u00fc\u015f\u00fcncelerimizi, duygular\u0131m\u0131z\u0131 ve deneyimlerimizi sahiplenme ve kontrol hissi veren ki\u015fisel fark\u0131ndal\u0131\u011f\u0131m\u0131zd\u0131r. \u0130lgili alanda \u00e7al\u0131\u015fma y\u00fcr\u00fcten \u00e7o\u011fu bilim insan\u0131na g\u00f6re, bilin\u00e7 iki k\u0131sma ayr\u0131labilir; bilin\u00e7lilik (veya ki\u015fisel fark\u0131ndal\u0131k) ve d\u00fc\u015f\u00fcnceler, inan\u00e7lar, duyular, alg\u0131lamalar, niyetler, hat\u0131ralar ve duygular gibi \u015feyleri i\u00e7eren bilin\u00e7 i\u00e7eri\u011fi. Bilin\u00e7 i\u00e7eri\u011fini bir \u015fekilde ki\u015fisel fark\u0131ndal\u0131\u011f\u0131m\u0131z\u0131n belirledi\u011fini, neden oldu\u011funu veya kontrol etti\u011fini varsayabiliriz. Sonu\u00e7ta, e\u011fer d\u00fc\u015f\u00fcn\u00fclmezse d\u00fc\u015f\u00fcncelerin de var olmayaca\u011f\u0131 s\u00f6ylenebilir. Fakat Frontiers of Psychology\u2018de yay\u0131mlanan yeni makalede, bu varsay\u0131m\u0131n hatal\u0131 oldu\u011fu \u00f6ne s\u00fcr\u00fcl\u00fcyor. Makaleyi yazan bilim insanlar\u0131, David A. Oakley ve Peter W. Halligan\u2019\u0131n \u00f6nermesine g\u00f6re; inan\u00e7lar\u0131, hisleri veya alg\u0131lamam\u0131z\u0131 olu\u015fturan etmen ki\u015fisel fark\u0131ndal\u0131\u011f\u0131m\u0131z olmayabilir. Bunun yerine, bilin\u00e7 i\u00e7eri\u011fi, beyinlerimizdeki h\u0131zl\u0131, verimli ve bilin\u00e7siz sistemler taraf\u0131ndan \u201csahne arkas\u0131nda\u201d \u00fcretilir. \u00dcstelik, ki\u015fisel fark\u0131ndal\u0131\u011f\u0131m\u0131z\u0131n herhangi bir m\u00fcdahalesi olmadan b\u00fct\u00fcn bu s\u00fcre\u00e7ler ger\u00e7ekle\u015fir. Ba\u015fka bir deyi\u015fle, ara\u015ft\u0131rmac\u0131lar, d\u00fc\u015f\u00fcncelerimizi veya hislerimizi bilin\u00e7li olarak se\u00e7medi\u011fimizi yaln\u0131zca onlardan haberdar oldu\u011fumuzu \u00f6ne s\u00fcr\u00fcyor. Tabii ki, d\u00fc\u015f\u00fcncelerimizin ve duygular\u0131m\u0131z\u0131n zihnimizde halihaz\u0131rda olu\u015fmu\u015f oldu\u011fu ve g\u00f6rd\u00fc\u011f\u00fcm\u00fcz renkler ile \u015fekillerin bilin\u00e7li zihnimizden gelen herhangi bir girdi ya da m\u00fcdahale olmadan anlams\u0131z nesnelere veya unutulmaz y\u00fczlere d\u00f6n\u00fc\u015ft\u00fc\u011f\u00fc \u00f6nermesi, ilk bak\u0131\u015fta anlams\u0131z geliyor olabilir. Bedeninizi hareket ettirmekten veya c\u00fcmleler kurmak i\u00e7in s\u00f6zc\u00fckleri kullanmaktan sorumlu olan t\u00fcm n\u00f6ropsikolojik s\u00fcre\u00e7lerin, ki\u015fisel fark\u0131ndal\u0131\u011f\u0131n m\u00fcdahalesi olmadan ger\u00e7ekle\u015fti\u011fini d\u00fc\u015f\u00fcn\u00fcn. Ara\u015ft\u0131rmac\u0131lar, bilin\u00e7 i\u00e7eri\u011finin \u00fcretilmesinden sorumlu s\u00fcre\u00e7lerin de buna benzer oldu\u011funu \u00f6ne s\u00fcr\u00fcyor. Ara\u015ft\u0131rmac\u0131lar, n\u00f6ropsikolojik ve n\u00f6ropsikiyatrik bozukluklar \u00fczerine yap\u0131lan ara\u015ft\u0131rmalar\u0131n yan\u0131 s\u0131ra hipnoz kullanan daha yeni kognitif sinirbilimi \u00e7al\u0131\u015fmalar\u0131ndan da etkilendi. Hipnoz kullanan \u00e7al\u0131\u015fmalar, bir ki\u015finin ruh halinin, d\u00fc\u015f\u00fcncelerinin ve alg\u0131lamalar\u0131n\u0131n telkin yoluyla derin bi\u00e7imde de\u011fi\u015febilece\u011fini g\u00f6steriyor. Bu t\u00fcr \u00e7al\u0131\u015fmalarda, kat\u0131l\u0131mc\u0131lar, zihinsel olarak odaklanm\u0131\u015f ve dalm\u0131\u015f bir duruma girmelerine yard\u0131mc\u0131 olmak i\u00e7in bir hipnoz ind\u00fckleme prosed\u00fcr\u00fcne girerler. \u00d6rne\u011fin, Neuropsychologia\u2018da yay\u0131mlanan hipnoz \u00e7al\u0131\u015fmalar\u0131ndan birisinde kat\u0131l\u0131mc\u0131lar\u0131n kendi istekleriyle, bir yard\u0131mc\u0131 ekipman vas\u0131tas\u0131yla ve hipnoz telkinine cevaben bir yard\u0131mc\u0131 ekipman vas\u0131tas\u0131yla kollar\u0131 kald\u0131r\u0131ld\u0131\u011f\u0131ndaki beyin aktiviteleri \u00f6l\u00e7\u00fcld\u00fc. Bulgulara g\u00f6re, iste\u011fe ba\u011fl\u0131 olmayan ve telkinle meydana getirilen hareketlerde beynin benzer alanlar\u0131 aktifle\u015fiyor, kas\u0131tl\u0131 eylem i\u00e7in ise beyin faaliyeti farkl\u0131la\u015f\u0131yor. Bu sebeple hipnotik telkin, kabul edildi\u011finde ki\u015finin alg\u0131lar\u0131n\u0131 ya da davran\u0131\u015f\u0131n\u0131 de\u011fi\u015ftirebilen bir fikir ya da inan\u0131\u015f nakletme arac\u0131 olarak g\u00f6r\u00fclebilir. B\u00fct\u00fcn bunlar, d\u00fc\u015f\u00fcncelerin, duygular\u0131n ve alg\u0131lar\u0131n nereden geldi\u011fini merak etmemize neden olabilir. Frontiers of Psychology\u2018deki \u00e7al\u0131\u015fmay\u0131 y\u00fcr\u00fcten ara\u015ft\u0131rmac\u0131lar da, bilincin i\u00e7eri\u011finin, beynimizdeki bilin\u00e7siz s\u00fcre\u00e7ler taraf\u0131ndan \u00fcretilen deneyimler, duygular, d\u00fc\u015f\u00fcnceler ve inan\u00e7lar\u0131n bir alt k\u00fcmesi oldu\u011funu savunuyor. Bu alt k\u00fcme, s\u00fcrekli g\u00fcncelle\u015ftirilmekte olan ki\u015fisel bir anlat\u0131 bi\u00e7imini al\u0131r. Ki\u015fisel anlat\u0131, ki\u015fisel fark\u0131ndal\u0131\u011f\u0131m\u0131zla paralel olarak var olmakla birlikte, ki\u015fisel fark\u0131ndal\u0131\u011f\u0131n ki\u015fisel anlat\u0131 \u00fczerinde bir etkisi yoktur. Ki\u015fisel anlat\u0131 \u00f6nemlidir, \u00e7\u00fcnk\u00fc otobiyografik haf\u0131zan\u0131zda (kendiniz hakk\u0131nda kendinize anlatt\u0131\u011f\u0131n\u0131z \u00f6yk\u00fc) saklanacak bilgileri sa\u011flar. Bireylere, alg\u0131lad\u0131\u011f\u0131 ve deneyimledi\u011fi \u015feyleri ba\u015fkalar\u0131na anlatman\u0131n bir yolunu a\u00e7ar. Bu da, \u00f6rne\u011fin ba\u015fkalar\u0131n\u0131n davran\u0131\u015flar\u0131n\u0131 \u00f6ng\u00f6rmeyi \u00f6\u011frenmeyi sa\u011flayarak hayatta kalma stratejileri \u00fcretilmesine olanak tan\u0131r. Bireysel olarak bu ve benzeri beceriler, insan\u0131n hayatta kalmas\u0131n\u0131 sa\u011flayan toplumsal ve k\u00fclt\u00fcrel yap\u0131lar\u0131n geli\u015fimini destekler. Bilin\u00e7 deneyiminin belirli bir avantaj sa\u011flam\u0131yor olmas\u0131, amac\u0131n\u0131n ne oldu\u011funun da hen\u00fcz net olmad\u0131\u011f\u0131 anlam\u0131na gelebilir. Ancak, amac\u0131n\u0131n ne oldu\u011funun bilinmiyor olu\u015fu, tamamen etkisiz oldu\u011fu \u00e7\u0131kar\u0131m\u0131n\u0131 yapmam\u0131z\u0131 sa\u011flamaz. \u00c7\u00fcnk\u00fc buradan yola \u00e7\u0131karsak, sonu\u00e7lar ayr\u0131ca \u00f6zg\u00fcr irade ve ki\u015fisel sorumluluk kavramlar\u0131yla ilgili sorular\u0131 da beraberinde getirebilir. Acaba d\u00fc\u015f\u00fcncelerimizi, hislerimizi, duygular\u0131m\u0131z\u0131, eylemlerimizi ve kararlar\u0131m\u0131z\u0131 yans\u0131tan ki\u015fisel anlat\u0131 i\u00e7eri\u011fini ki\u015fisel bilin\u00e7lili\u011fimiz kontrol etmiyorsa, belki de onlardan sorumlu tutulmam\u0131z gerekir mi? Ara\u015ft\u0131rmac\u0131lara g\u00f6re, \u00f6zg\u00fcr irade ve ki\u015fisel sorumluluk toplum taraf\u0131ndan in\u015fa edilmi\u015f kavramlar olabilir. Bu kavramlar kendimizi bir t\u00fcr ve birey olarak g\u00f6r\u00fcp anlama y\u00f6ntemimiz i\u00e7erisinde olu\u015furlar. Bu nedenle, bu kavramlar ki\u015fisel anlat\u0131lar\u0131m\u0131z\u0131 olu\u015fturan bilin\u00e7siz s\u00fcre\u00e7ler i\u00e7inde temsil edilirler ve bu \u015fekilde de bu anlat\u0131lar\u0131 di\u011fer bireylere aktar\u0131r\u0131z. Bilin\u00e7 kavram\u0131n\u0131n arac\u0131 kullanan de\u011fil de yolcu oldu\u011funun belirtilmesi, \u00f6zg\u00fcr irade ve ki\u015fisel sorumluluk gibi \u00f6nemli g\u00fcnl\u00fck kavramlar\u0131 ortadan kald\u0131rmam\u0131z gerekti\u011fi anlam\u0131na da gelmez. Asl\u0131nda, \u00f6zg\u00fcr irade ve ki\u015fisel sorumluluk gibi kavramlar bilin\u00e7siz beyin sistemlerimizin i\u015fleyi\u015fine g\u00f6m\u00fcd\u00fcr. Bu kavramlar\u0131n toplumda g\u00fc\u00e7l\u00fc bir amac\u0131 ve kendimizi anlama \u015feklimiz \u00fczerinde derin etkileri vard\u0131r. Kaynaklar ve \u0130leri Okuma", "tags": ["bilin\u00e7"]},
{"source": "bilimfili.com", "url": "https://bilimfili.com/sans-kavramina-bilimsel-acidan-yaklasmak-mumkun-mu/", "category": "psikoloji", "date": "20 Ekim 2017", "title": "\u015eans Kavram\u0131na Bilimsel A\u00e7\u0131dan Yakla\u015fmak M\u00fcmk\u00fcn m\u00fc?", "content": "Amyotrofik Lateral Skleroz (ALS) hastal\u0131\u011f\u0131na, Stephen Hawking\u2019de g\u00f6r\u00fclmesi ve ilgili konuda ba\u015flat\u0131lan fark\u0131ndal\u0131k kampanyalar\u0131 sayesinde toplumun b\u00fcy\u00fck bir b\u00f6l\u00fcm\u00fcn\u00fcn a\u015fina oldu\u011funu s\u00f6yleyebiliriz. Stephen Hawking hen\u00fcz 21 ya\u015f\u0131ndayken tedavisi bulunmayan bu hastal\u0131\u011fa yakaland\u0131. Hastal\u0131k motor n\u00f6ronlar\u0131n\u0131n zamanla y\u00fczde seksenini \u00f6ld\u00fcrd\u00fc ve sinir sistemini fel\u00e7 etti. Zihinsel faaliyetleri etkilenmese de, hastal\u0131k Hawking\u2019i tekerlekli sandalyede ya\u015famaya mahk\u00fbm etti. Bu hastal\u0131\u011f\u0131n n\u00fcfusa oranla g\u00f6r\u00fclme oran\u0131n\u0131n ise g\u00f6rece d\u00fc\u015f\u00fck oldu\u011fu g\u00f6r\u00fcl\u00fcyor. N\u00fcfusun y\u00fcz binde 2 ila 6 kadar\u0131, Hawking\u2019i tekerlekli sandalyede ya\u015famaya mahk\u00fbm eden bu hastal\u0131\u011fa yakalan\u0131yor. Bu oran\u0131 g\u00f6z \u00f6n\u00fcne al\u0131nca, hastal\u0131\u011fa yakalanan bireyleri \u015fans\u0131z olarak atfedebiliriz. Di\u011fer bir taraftan, 49 say\u0131 i\u00e7erisinden belirlenen 6 say\u0131n\u0131n do\u011fru tahmini ile b\u00fcy\u00fck \u00f6d\u00fcl\u00fcn kazan\u0131ld\u0131\u011f\u0131 sistemde 13,983,816 farkl\u0131 kombinasyondan 1 tanesi b\u00fcy\u00fck \u00f6d\u00fcl\u00fcn sahibi olur. E\u011fer siz de do\u011fru kombinasyonu bir \u015fekilde tahmin ettiyseniz, kendinizi \u015fansl\u0131 olarak nitelendirmeniz gayet normaldir. Bu iki u\u00e7 \u00f6rne\u011fin d\u0131\u015f\u0131nda, ya\u015fam s\u00fcremiz boyunca say\u0131s\u0131z ihtimal i\u00e7erisinde bir\u00e7ok olumlu ya da olumsuz olay\u0131 tecr\u00fcbe ederiz. Kar\u015f\u0131la\u015ft\u0131\u011f\u0131m\u0131z olaylar\u0131n bize sa\u011flad\u0131\u011f\u0131 fayda \u00fczerinden de, ne kadar \u015fansl\u0131 olabilece\u011fimizin \u00e7\u0131kar\u0131m\u0131n\u0131 yapar\u0131z. Tabii ki bir olay\u0131n ger\u00e7ekle\u015fmesi i\u00e7in gerekli b\u00fct\u00fcn parametrelerin varl\u0131\u011f\u0131, o olay\u0131 kesin bir \u015fekilde tecr\u00fcbe edece\u011finiz anlam\u0131na gelir. Zar \u00f6rne\u011fi ile devam edelim. Bir zar\u0131 att\u0131\u011f\u0131n\u0131zda 6 say\u0131s\u0131n\u0131n \u00fcstte olma ihtimali alt\u0131da bir gibi g\u00f6r\u00fcn\u00fcr. Ancak zar\u0131n kesin olarak 6 gelmesi, zar\u0131 at\u0131\u015f a\u00e7\u0131n\u0131z, zar\u0131 atarken uygulad\u0131\u011f\u0131n\u0131z kuvvet, hava s\u00fcrt\u00fcnmesi, zar\u0131n a\u011f\u0131rl\u0131\u011f\u0131, zar\u0131n zeminden sekme miktar\u0131 gibi bir\u00e7ok de\u011fi\u015fkene ba\u011fl\u0131d\u0131r. Dolay\u0131s\u0131yla, e\u011fer b\u00fct\u00fcn ko\u015fullar\u0131 ayarlarsan\u0131z, zar\u0131n 6 gelme ihtimali %100\u2019d\u00fcr. Bu denklem i\u00e7erisinde yap\u0131lacak her bir de\u011fi\u015fiklikle, zar\u0131n 6 gelme ihtimali art\u0131r\u0131l\u0131p azalt\u0131labilir. Di\u011fer bir taraftan, asl\u0131nda hi\u00e7 var olmayan bitkileri arayarak ya da bir a\u011fac\u0131n dal\u0131na bez ba\u011flayarak daha olumlu olaylarla kar\u015f\u0131la\u015fmay\u0131 umman\u0131n mant\u0131ks\u0131z oldu\u011fu da a\u015fikar. Peki, kendimizi \u015fansl\u0131 hissetmek, olumlu olaylar\u0131 tecr\u00fcbe etme ihtimalimizi art\u0131rarak \u201d\u015fansl\u0131\u201d olmam\u0131z\u0131 sa\u011fl\u0131yor olabilir mi? A\u00e7\u0131k bir \u015fekilde, \u015fans kavram\u0131 zihnimizde kurdu\u011fumuz bir \u015feydir. Di\u011fer bir deyi\u015fle, \u015fans bir ruh halidir. Bu alanda yap\u0131lm\u0131\u015f bilimsel \u00e7al\u0131\u015fmalar da mevcut. Bu \u00e7al\u0131\u015fmalardan birisinde, deneysel psikolog Richard Wiseman \u015fans kavram\u0131n\u0131 bilimsel olarak ke\u015ffetmek i\u00e7in, \u0130ngiltere\u2019de bulunan Hertfordshire \u00dcniversitesi\u2019nde bir \u201c\u015fans laboratuvar\u0131\u201d kurdu. Yap\u0131lan \u00f6l\u00e7eklerde kendilerini \u015fansl\u0131 ya da \u015fanss\u0131z olarak nitelendiren 700 birey \u00fczerinde \u00e7al\u0131\u015fma y\u00fcr\u00fcten Wiseman, ilk olarak bu alg\u0131 ile piyango biletinden \u00f6d\u00fcl kazanma aras\u0131nda bir ili\u015fki olup olmad\u0131\u011f\u0131n\u0131 ara\u015ft\u0131rd\u0131. Kendini \u015fansl\u0131 hissedenler \u015fanss\u0131z hissedenlere k\u0131yasla kendine 2 kat daha fazla g\u00fcvense de, tahmin edebilece\u011finiz gibi, kazanma ihtimali de\u011fi\u015fmedi. Tabii ki, \u00e7al\u0131\u015fma bununla s\u0131n\u0131rl\u0131 kalmad\u0131. Wiseman daha sonra kat\u0131l\u0131mc\u0131lar\u0131n aile ya\u015fam\u0131ndan, ki\u015fisel hayat\u0131ndan, mali durumundan, sa\u011fl\u0131k ve kariyerinden ne kadar memnun oldu\u011funu sorgulayan standartla\u015ft\u0131r\u0131lm\u0131\u015f \u201cya\u015fam memnuniyeti\u201d \u00f6l\u00e7e\u011fini uygulad\u0131. Sonu\u00e7lar \u00e7arp\u0131c\u0131yd\u0131. Kendini \u015fansl\u0131 hisseden bireylerin, kendini \u015fanss\u0131z ya da n\u00f6tr hisseden bireylere k\u0131yasla, ya\u015famlar\u0131n\u0131n her alan\u0131nda daha fazla tatmin duygusu i\u00e7erisinde oldu\u011fu ortaya \u00e7\u0131kt\u0131. Bu noktada bir soru daha sorabiliriz. Tatmin duygusu i\u00e7erisindeki ruh halinin, ger\u00e7ek ya\u015famda bireyin \u015fansl\u0131 olarak tan\u0131mlanmas\u0131n\u0131 sa\u011flayacak sonu\u00e7lar\u0131 olabilir mi? Wiseman yapt\u0131\u011f\u0131 \u00e7al\u0131\u015fma kapsam\u0131nda, uzla\u015fmac\u0131 olma, vicdanl\u0131l\u0131k, d\u0131\u015fa d\u00f6n\u00fckl\u00fck, duygusal dengesizlik ve a\u00e7\u0131kl\u0131k \u00f6l\u00e7en \u2018\u2019b\u00fcy\u00fck be\u015fli\u2019\u2019 ki\u015filik \u00f6l\u00e7e\u011fini kat\u0131l\u0131mc\u0131lara uygulad\u0131. Sonu\u00e7lar \u015fansl\u0131 ve \u015fanss\u0131z insanlar aras\u0131nda uzla\u015fmac\u0131 olma ve vicdanl\u0131l\u0131k a\u00e7\u0131s\u0131ndan bir fark oldu\u011funu ortaya koymasa da, d\u0131\u015fa d\u00f6n\u00fckl\u00fck, duygusal dengesizlik ve a\u00e7\u0131kl\u0131k a\u00e7\u0131s\u0131ndan \u00f6nemli farkl\u0131l\u0131klar oldu\u011funu g\u00f6sterdi. \u00d6l\u00e7ekte elde edilen veriler \u00fczerinden baz\u0131 \u00e7\u0131kar\u0131mlar\u0131n yap\u0131lmas\u0131 m\u00fcmk\u00fcn. Wiseman\u2019a g\u00f6re, d\u0131\u015fa d\u00f6n\u00fckl\u00fck ile baz\u0131 olaylar\u0131 tecr\u00fcbe etme ihtimali aras\u0131nda ba\u011flant\u0131 kurulabilir. D\u0131\u015fa d\u00f6n\u00fck bireyler, \u201c\u00e7ok say\u0131da insanla tan\u0131\u015fabilir,\u201d \u201csosyal m\u0131knat\u0131s olur \u201d ve \u201cinsanlarla irtibatta kal\u0131r\u201d. \u00d6rnek vermek gerekirse, \u015fansl\u0131 insanlar daha fazla g\u00fcl\u00fcmser ve \u015fanss\u0131z insanlardan daha fazla g\u00f6z temas\u0131 kurar; ve bu da daha fazla f\u0131rsat yaratabilecek sosyal etkile\u015fimlere neden olur. Nevrotiklik ya da duygusal dengesizlik puan\u0131, bireyin kayg\u0131 ve rahatl\u0131k durumunu \u00f6l\u00e7er. Wiseman\u2019\u0131n bulgular\u0131na g\u00f6re, \u015fansl\u0131 insanlar \u015fanss\u0131z insanlar\u0131n neredeyse yar\u0131s\u0131 oran\u0131nda kayg\u0131 seviyesine sahip. Kendini \u015fansl\u0131 hisseden bireylerin daha rahat olmas\u0131, kar\u015f\u0131la\u015f\u0131lacak f\u0131rsatlar\u0131 fark etme ihtimalini art\u0131r\u0131r. Wiseman ayr\u0131ca \u015fansl\u0131 ki\u015filerin \u015fanss\u0131z ki\u015filere k\u0131yasla a\u00e7\u0131kl\u0131k puan\u0131n\u0131n daha y\u00fcksek oldu\u011funu ke\u015ffetti. Bu durum, \u015fansl\u0131 bireylerin hayatlar\u0131nda yeni deneyimlere a\u00e7\u0131k oldu\u011funu g\u00f6steriyor. \u015eansl\u0131 bireyler, genel y\u00f6nelimlere ba\u011fl\u0131 olma e\u011filiminde de\u011fil ve \u00f6ng\u00f6r\u00fclemezlik kavram\u0131ndan ho\u015flan\u0131yor. Hal b\u00f6yle olunca da, yeni f\u0131rsatlarla kar\u015f\u0131la\u015fma ihtimalleri art\u0131yor. Beklentinin de di\u011fer bir \u00f6nemli fakt\u00f6r oldu\u011funu s\u00f6yleyebiliriz. \u0130yi \u015feylerin olabilece\u011fini d\u00fc\u015f\u00fcnmek, yap\u0131lan i\u015fi daha fazla sahiplenmeyi sa\u011flar. Bu noktada kar\u015f\u0131la\u015f\u0131lan zorluklar\u0131n da f\u0131rsata d\u00f6n\u00fc\u015ft\u00fcr\u00fclmesi m\u00fcmk\u00fcn olabilir. Stephen Hawking\u2019in kendi s\u00f6zleriyle tan\u0131mlad\u0131\u011f\u0131 gibi; \u2018\u2019 Teorik fizikte \u00e7al\u0131\u015fmay\u0131 se\u00e7ti\u011fim i\u00e7in \u015fansl\u0131y\u0131m, \u00e7\u00fcnk\u00fc i\u00e7inde bulundu\u011fum durumun ciddi handikaplara sebep olmad\u0131\u011f\u0131 birka\u00e7 alanlardan biri teorik fizik.\u2019\u2019", "tags": ["d\u00fc\u015f\u00fcnceler", "insan davran\u0131\u015flar\u0131 (davran\u0131\u015f bilimleri)"]},
{"source": "bilimfili.com", "url": "https://bilimfili.com/yanlis-ovgu-cocuklarin-hileye-basvurmalarina-sebep-olabiliyor/", "category": "psikoloji", "date": "29 Ekim 2017", "title": "Yanl\u0131\u015f \u00d6vg\u00fc \u00c7ocuklar\u0131n Hileye Ba\u015fvurmalar\u0131na Sebep Olabiliyor", "content": "\u00d6vg\u00fc, ebeveynler ve e\u011fitimciler taraf\u0131ndan \u00e7ocuklar \u00fczerinde yayg\u0131n kullan\u0131lan bir \u00f6d\u00fcllendirme bi\u00e7imidir. Ne var ki, \u00f6vg\u00fcn\u00fcn yanl\u0131\u015f \u015fekilde kullan\u0131m\u0131 yarardan \u00e7ok zarara sebep olabiliyor. Toronto \u00dcniversitesi\u2019ndeki Ontario E\u011fitim Ara\u015ft\u0131rmalar\u0131 Enstit\u00fcs\u00fc ile ABD ve \u00c7in\u2019den bir grup ara\u015ft\u0131rmac\u0131n\u0131n ortak y\u00fcr\u00fctt\u00fc\u011f\u00fc \u00e7al\u0131\u015fmaya g\u00f6re, ak\u0131ll\u0131 olduklar\u0131 belirtilerek bu \u00f6zelli\u011fi \u00f6v\u00fclen \u00e7ocuklar\u0131n, d\u00fcr\u00fcst davranmama e\u011filimleri art\u0131yor. Ara\u015ft\u0131rma sonucunda elde edilen bulgular, \u00f6vg\u00fcn\u00fcn yanl\u0131\u015f bi\u00e7imde kullan\u0131m\u0131n\u0131n ters tepebildi\u011fini ortaya koyuyor. Yap\u0131lan \u00e7al\u0131\u015fmada \u201cak\u0131ll\u0131s\u0131n\u201d ve \u201c\u00e7ok iyi gidiyorsun\u201d gibi iki temel \u00f6vg\u00fc bi\u00e7iminin etkileri kar\u015f\u0131la\u015ft\u0131r\u0131ld\u0131. Psychological Science\u2019da yay\u0131mlanan ilk \u00e7al\u0131\u015fmaya g\u00f6re, ak\u0131ll\u0131 olduklar\u0131 s\u00f6ylenerek \u00f6v\u00fclen\u00a0okul \u00f6ncesi \u00e7a\u011f\u0131 \u00e7ocuklar\u0131n\u0131n, \u201c\u00e7ok iyi gitti\u011fi\u201d belirtilen ayn\u0131 ya\u015f grubu \u00e7ocuklara k\u0131yasla kopya \u00e7ekmeye daha yatk\u0131n olduklar\u0131 g\u00f6r\u00fcld\u00fc. Developmental Science\u2019da yay\u0131mlanan ikinci \u00e7al\u0131\u015fmada ise, \u201cak\u0131ll\u0131 olmas\u0131yla \u00fcnl\u00fcd\u00fcr\u201d \u015feklinde \u00f6vg\u00fclere maruz kalan \u00e7ocuklar\u0131n kopya \u00e7ekmeye daha yatk\u0131n oldu\u011fu g\u00f6r\u00fcld\u00fc. \u0130lk \u00e7al\u0131\u015fma dahilinde, ara\u015ft\u0131rmac\u0131lar ya\u015flar\u0131 \u00fc\u00e7 ila be\u015f aras\u0131nda de\u011fi\u015fen \u00e7ocuklara bir t\u00fcr tahmin etme oyunu oynatt\u0131. Yap\u0131lan deneylerde, \u00e7ocuklar ba\u015far\u0131l\u0131 olduklar\u0131nda; bir grup \u00e7ocu\u011fa \u201c\u00e7ok ak\u0131ll\u0131s\u0131n\u201d y\u00f6n\u00fcnde, di\u011fer gruba ise performanslar\u0131 vurgulanarak \u201c\u00e7ok iyi gidiyorsun\u201d \u015feklinde \u00f6vg\u00fc dolu ifadeler kullan\u0131ld\u0131. \u00d6vg\u00fclerin ard\u0131ndan her \u00e7ocuk tahmin oyununa devam etti. Bir s\u00fcre sonra, her bir \u00e7ocuktan kopya \u00e7ekmeyeceklerine dair s\u00f6z alan ara\u015ft\u0131rmac\u0131lar, \u00e7ocuklar\u0131n oyun i\u00e7in bulundu\u011fu odadan ayr\u0131larak gizli kamera ile \u00e7ocuklar\u0131n hareketlerini takip ettiler. \u0130ki \u00f6vg\u00fc aras\u0131nda ince bir fark olmas\u0131na kar\u015f\u0131n, \u201c\u00e7ok ak\u0131ll\u0131s\u0131n\u201d \u015feklinde \u00f6v\u00fclen \u00e7ocuklar\u0131n, \u201c\u00e7ok iyi gidiyorsun\u201d \u015feklinde \u00f6v\u00fclen \u00e7ocuklara k\u0131yasla d\u00fcr\u00fcst olmamaya daha yatk\u0131nl\u0131k g\u00f6sterdikleri g\u00f6r\u00fcld\u00fc. Ara\u015ft\u0131rma sonu\u00e7lar\u0131n\u0131n her ya\u015f grubu i\u00e7in de ayn\u0131 oldu\u011fu belirtiliyor. \u0130kinci \u00e7al\u0131\u015fmada ise ilk ara\u015ft\u0131rmadaki \u201c\u00e7ok ak\u0131ll\u0131s\u0131n\u201d \u00f6vg\u00fcs\u00fcne benzer bi\u00e7imde \u00e7ocuklara \u201cak\u0131ll\u0131 olmalar\u0131yla \u00fcnl\u00fc\u201d olduklar\u0131 \u00f6vg\u00fcs\u00fc yap\u0131ld\u0131 ve bu \u00f6vg\u00fc \u00fczerine \u00e7ocuklarda kopya \u00e7ekme davran\u0131\u015f\u0131na yatk\u0131nl\u0131\u011f\u0131n ortaya \u00e7\u0131kt\u0131\u011f\u0131 g\u00f6zlemlendi. Ara\u015ft\u0131rmac\u0131lara g\u00f6re, \u00f6vg\u00fc, g\u00f6r\u00fcnd\u00fc\u011f\u00fcnden \u00e7ok daha karma\u015f\u0131k bir olgudur. \u00c7ocu\u011fun herhangi bir becerisini \u00f6vmek, o becerinin \u00e7ocu\u011fa ait ak\u0131l gibi de\u011fi\u015fmez \u00f6zelliklerle alakal\u0131 oldu\u011fu izlenimi uyand\u0131r\u0131yor.\u00a0Yani bu durum belli davran\u0131\u015flar\u0131 ya da harcanan \u00e7abay\u0131 \u00f6vmekten daha farkl\u0131d\u0131r. Beceriye y\u00f6nelik \u00f6vg\u00fcden kaynaklanan bu olumsuz etkilerin muhtemel sebeplerinden birisi; bu tip \u00f6vg\u00fclerin \u00e7ocu\u011fu bask\u0131 alt\u0131na almas\u0131d\u0131r. Becerisi \u00f6v\u00fclen \u00e7ocuklar, kopya \u00e7ekme pahas\u0131na da olsa beklentileri kar\u015f\u0131lama zorunlulu\u011fu hissediyor. \u00d6te yandan becerisi \u00f6v\u00fclen \u00e7ocuklar, ayn\u0131 beceriyi gerektiren daha zorlu g\u00f6revlerle kar\u015f\u0131la\u015ft\u0131\u011f\u0131nda hayal k\u0131r\u0131kl\u0131\u011f\u0131na u\u011frayarak motivasyon yitimi ya\u015f\u0131yorlar. Ancak \u00e7ocu\u011fun davran\u0131\u015f\u0131n\u0131 ve geli\u015fimini \u00f6vmek ise \u00e7ocu\u011fu s\u00fcrekli olarak ba\u015far\u0131l\u0131 performansa zorlamak anlam\u0131na gelmedi\u011fi i\u00e7in de beceri \u00f6vg\u00fcs\u00fc gibi olumsuz etki yaratm\u0131yor.", "tags": ["aile", "\u00e7ocuklar (pedagoji & pediatri)", "insan davran\u0131\u015flar\u0131 (davran\u0131\u015f bilimleri)", "yalanc\u0131l\u0131k"]},
{"source": "bilimfili.com", "url": "https://bilimfili.com/yesil-alanlarda-yasamak-cocuklarda-dikkati-artiriyor/", "category": "psikoloji", "date": "28 Ekim 2017", "title": "Ye\u015fil Alanlarda Ya\u015famak \u00c7ocuklarda Dikkati Art\u0131r\u0131yor", "content": "Ye\u015fil alanlar\u0131n da dahil oldu\u011fu do\u011fal \u00e7evreyle kapl\u0131 yerlerin \u00e7ocuklarda beyin geli\u015fimi i\u00e7in yararl\u0131 olabilece\u011fi d\u00fc\u015f\u00fcn\u00fclmekteydi ancak kan\u0131tlar s\u0131n\u0131rl\u0131yd\u0131. Daha \u00f6nceki bir ara\u015ft\u0131rma, okul ve okul \u00e7evrelerindeki ye\u015fil alanlar\u0131n 7-10 ya\u015f aras\u0131 \u00e7ocuklarda bili\u015fsel geli\u015fimi art\u0131rd\u0131\u011f\u0131n\u0131 g\u00f6stermi\u015fti (Bkz. Okul \u00c7evresindeki Ye\u015fil Alanlar \u00c7ocuklar\u0131n Zek\u00e2lar\u0131n\u0131 Geli\u015ftiriyor). Yeni \u00e7al\u0131\u015fmada ise ara\u015ft\u0131rmac\u0131lar bu bulgular\u0131 geni\u015fleterek \u00e7ocuklar\u0131n ikamet ettikleri b\u00f6lgelerin \u00e7evrelerindeki ye\u015filliklerin etkisini do\u011fumdan itibaren de\u011ferlendirdiler ve ya\u015fam\u0131n erken evrelerinde bili\u015fsel geli\u015fimi karakterize ettiler. Environment Health Perspectives dergisinde yay\u0131mlanan analiz, 1500 \u00e7ocuk \u00fczerinden 2003-2013 y\u0131llar\u0131 aras\u0131nda toplanan veriler ile yap\u0131ld\u0131. Ekip, ya\u015fanan b\u00f6lgelerin \u00e7evresindeki -100, 300 ve 500 metre uzakl\u0131kta- ye\u015fillik oran\u0131n\u0131 do\u011fumda, 4-5 ya\u015flar\u0131nda ve 7 ya\u015f\u0131nda inceledi. 4-5 ve 7 ya\u015flar\u0131ndaki \u00e7ocuklara iki t\u00fcr dikkat testi uyguland\u0131. \u00c7al\u0131\u015fma sonu\u00e7lar\u0131, evlerinin yak\u0131nlar\u0131ndaki ye\u015fil alan oran\u0131 daha y\u00fcksek olan \u00e7ocuklar\u0131n daha iyi dikkat testi sonu\u00e7lar\u0131na sahip oldu\u011funu g\u00f6sterdi. Bu \u00e7al\u0131\u015fma, ye\u015fil alanlar\u0131n oldu\u011fu bir ortamda ya\u015faman\u0131n, \u00e7ocuklardaki dikkat \u00fczerindeki ya\u015fam boyu etkisini\u00a0g\u00f6steren ilk \u00e7al\u0131\u015fma olmas\u0131 a\u00e7\u0131s\u0131ndan olduk\u00e7a \u00f6nemli. Sonu\u00e7lar, \u015fehirlerdeki ye\u015fil alanlar\u0131n \u00e7ocuk sa\u011fl\u0131\u011f\u0131 ve beyin geli\u015fimi i\u00e7in \u00f6nemini vurguluyor. ISGlobal ara\u015ft\u0131rmac\u0131s\u0131 ve ara\u015ft\u0131rman\u0131n ba\u015fyazar\u0131\u00a0Payam Dadvand\u2019a g\u00f6re, ye\u015fil alanlarla ya\u015fam boyu \u00e7evrelerinde ya\u015fama etkisinin g\u00f6zlenebildi\u011fi ilk \u00e7al\u0131\u015fma olma \u00f6zelli\u011fi ta\u015f\u0131yan bu ara\u015ft\u0131rmada, \u00f6zellikle \u00e7ocuklar\u0131n dikkat potansiyelleri \u00fczerindeki etkileri g\u00f6zlemlendi. Ara\u015ft\u0131rman\u0131n sonu\u00e7lar\u0131 ise beyin ve v\u00fccut sa\u011fl\u0131\u011f\u0131 \u00fczerinde ye\u015fil alanlar\u0131n ve bu alanlar ile birebir etkile\u015fim i\u00e7inde bulunman\u0131n olduk\u00e7a olumlu etkileri oldu\u011funu g\u00f6steriyor. ISGlobal\u2018a ba\u011fl\u0131 Child Health Programme (\u00c7ocuk Sa\u011fl\u0131\u011f\u0131 Program\u0131) y\u00f6neticisi olan ve ara\u015ft\u0131rmay\u0131 koordine eden Jordi Sunyer ise farkl\u0131 tip bitki t\u00fcrleri ile kar\u015f\u0131la\u015fma ihtimalinin, sinirsel geli\u015fimde (n\u00f6ro-geli\u015fim) olumlu etkilerinin olup olmad\u0131\u011f\u0131n\u0131n ise hen\u00fcz a\u00e7\u0131k bir soru oldu\u011funu ortaya koyuyor. Farkl\u0131 iklimlerde, farkl\u0131 bitkisel \u00e7evrenin oldu\u011fu ko\u015fullarda da benzer \u00e7al\u0131\u015fmalar ger\u00e7ekle\u015ftirilmesi, bu nedenle olduk\u00e7a \u00f6nem arz ediyor. En az\u0131ndan elde edilen verilerin tutarl\u0131l\u0131\u011f\u0131 ve genel ge\u00e7erlili\u011finin\u00a0 belirlenebilmesi i\u00e7in, tek bir \u00e7evrede dahi bitki \u00e7e\u015fitlili\u011finin olmas\u0131 ve olmamas\u0131 durumunun bu a\u00e7\u0131dan kar\u015f\u0131la\u015ft\u0131r\u0131lmas\u0131 gerekti\u011fi d\u00fc\u015f\u00fcn\u00fcl\u00fcyor. Farkl\u0131 bitki \u00f6rt\u00fclerinin oldu\u011fu bir ortamda bulunman\u0131n, sinirsel geli\u015fim \u00fczerinde farkl\u0131 etkileri olabilece\u011fi ihtimali hala netle\u015ftirilemeyen bir konu. Bu sebeple, farkl\u0131 iklim ve bitki \u00f6rt\u00fclerindeki yerle\u015fim alanlar\u0131nda da \u00e7al\u0131\u015fmalar yap\u0131lmas\u0131 planlanmakta. \u015eehirlerdeki ye\u015fil alanlar sosyal ileti\u015fimi ve fiziksel aktiviteyi tetikleyerek hava kirlili\u011fi ve sese maruziyeti azaltmakta. Bu sebeple, gelecek nesillerin beyin geli\u015fimi i\u00e7in ye\u015fil alanlar olduk\u00e7a kritik bir \u00f6neme sahiptir. (Bkz. Do\u011fa Manzaras\u0131 \u00d6\u011frencilerin Performanslar\u0131n\u0131 Art\u0131r\u0131yor) Kaynak:\u00a0Barcelona Institute for Global Health (ISGlobal). \u201cLiving close to green spaces is associated with better attention in children: An ISGlobal study analyses for the first time lifelong residential exposure to greenness in children.\u201d ScienceDaily. ScienceDaily, 25 October 2017. <www.sciencedaily.com/releases/2017/10/171025103123.htm >. Makale Referans: Payam Dadvand, Christina Tischer, Marisa Estarlich, Sabrina Llop, Albert Dalmau-Bueno, Monica L\u00f3pez-Vicente, Ant\u00f2nia Valent\u00edn, Carmen de Keijzer, Ana Fern\u00e1ndez-Somoano, Nerea Lertxundi, Cristina Rodriguez-Dehli, Mireia Gascon, Monica Guxens, Daniela Zugna, Xavier Basaga\u00f1a, Mark J. Nieuwenhuijsen, Jesus Ibarluzea, Ferran Ballester, Jordi Sunyer.\u00a0Lifelong Residential Exposure to Green Space and Attention: A Population-based Prospective Study.\u00a0Environmental Health Perspectives, 2017; 125 (9) DOI:\u00a010.1289/EHP694", "tags": ["\u00e7ocuklar (pedagoji & pediatri)", "dikkat", "do\u011fa"]},
{"source": "bilimfili.com", "url": "https://bilimfili.com/darwinin-nezaket-bulmacasini-cozmek-evrimsel-acidan-naziklik/", "category": "psikoloji", "date": "28 Kas\u0131m 2017", "title": "Darwin\u2019in Nezaket Bulmacas\u0131n\u0131 \u00c7\u00f6zmek: Evrimsel A\u00e7\u0131dan Naziklik", "content": "\u0130nsanl\u0131k, bencilli\u011fin bu denli te\u015fvik edildi\u011fi ba\u015fka bir \u00e7a\u011f ya\u015famad\u0131 belki ama, her \u015feye ra\u011fmen iyili\u011fin, o m\u00fctevaz\u0131 haliyle ve domino etkisi yaratarak kol gezdi\u011fini bilmek bir nebze olsun i\u00e7imizi rahatlat\u0131yor. Nezaket ve yaln\u0131zca kendini d\u00fc\u015f\u00fcnmeme hali, hem insanlar hem de hayvanlar aras\u0131nda olduk\u00e7a yayg\u0131n bir davran\u0131\u015f bi\u00e7imidir. Pek \u00e7ok insan, \u00e7e\u015fitli hay\u0131r kurumlar\u0131na ba\u011f\u0131\u015fta bulunuyor ve b\u00f6yle bir \u015fey yap\u0131yor olman\u0131n do\u011frudan bir sonucu olarak da kendisini daha mutlu hissediyor. Hayvanlar aleminde de benzer davran\u0131\u015flar g\u00f6r\u00fcl\u00fcyor. Pek \u00e7ok t\u00fcr, \u00e7at\u0131\u015fma \u00e7\u0131kt\u0131\u011f\u0131nda \u015fiddetten ka\u00e7\u0131narak nezaket davran\u0131\u015f\u0131 sergiliyor. Hatta baz\u0131 hayvanlar, \u015fiddet i\u00e7erecek bir d\u00f6v\u00fc\u015fte bazen kar\u015f\u0131l\u0131kl\u0131 zarar vermeme tutumunu bile benimseyebiliyorlar. Yavru erkek yenge\u00e7lerin bir yuva i\u00e7in d\u00f6v\u00fc\u015fleri s\u0131ras\u0131nda birbirlerine asla zarar vermemeleri, \u00e7\u0131ng\u0131rakl\u0131 y\u0131lanlar\u0131n birbirlerini \u0131s\u0131rmadan g\u00fcre\u015fmeleri, bonobolar\u0131n, kar\u015f\u0131 taraftan bir yard\u0131m \u00e7a\u011fr\u0131s\u0131 yap\u0131lmasa bile yabanc\u0131lara yard\u0131m etmeleri gibi pek \u00e7ok \u00f6rnek hayvanlar d\u00fcnyas\u0131ndaki nezaket \u00f6rneklerindendir. Nezaketle kar\u015f\u0131la\u015fman\u0131n sa\u011flad\u0131\u011f\u0131 faydalar, sezgisel anlamda pek \u00e7o\u011fumuz i\u00e7in belirgindir. Fakat, iyilik yapmaya dair motivasyonlar genellikle azd\u0131r. Hatta kibarl\u0131k ve \u00f6zgecili\u011fin varl\u0131\u011f\u0131, en iyi uyum sa\u011flayan\u0131n hayatta kald\u0131\u011f\u0131n\u0131 ileri s\u00fcren Darwin\u2019in evrim teorisi ile \u00e7eli\u015fiyor gibi g\u00f6r\u00fcn\u00fcr. \u00d6rne\u011fin, tehlikeli avc\u0131lara kar\u015f\u0131 kolonisini koruyan steril kar\u0131ncalardaki sadece kendini d\u00fc\u015f\u00fcnmeyen davran\u0131\u015f bi\u00e7imi Darwin\u2019in kendisine bir problem sunmu\u015ftur. Hatta Darwin\u2019in kendisi bu duruma dair \u201ca\u015f\u0131lmas\u0131 g\u00fc\u00e7 ve teorim i\u00e7in \u00f6l\u00fcmc\u00fcl\u201d tan\u0131mlamas\u0131nda bulunmu\u015ftur. \nPeki, nazik davranmak nas\u0131l evrimle\u015fmi\u015ftir? Bu davran\u0131\u015f bi\u00e7imi do\u011fal se\u00e7ilim taraf\u0131ndan neden elenmemi\u015ftir? Pek \u00e7ok bilim insan\u0131 bu problemle y\u0131llarca bo\u011fu\u015fmu\u015f ve baz\u0131 a\u00e7\u0131klamalar geli\u015ftirmi\u015ftir. Darwin d\u00f6neminden 1960lara kadar olan s\u00fcre\u00e7teki ilk yakla\u015f\u0131mlar; nezaketin evrimini, bireylerin ki\u015fisel maliyetleri ne olursa olsun, gruplar\u0131n\u0131n veya t\u00fcrlerinin iyili\u011fi i\u00e7in birlikte \u00e7al\u0131\u015fmalar\u0131 olarak a\u00e7\u0131klamaya \u00e7al\u0131\u015ft\u0131. \u201cGrup se\u00e7ilimi teorisi\u201d olarak adland\u0131r\u0131lan bu teori, uzunca bir s\u00fcre boyunca konuya dair tek a\u00e7\u0131klama olarak kald\u0131, fakat hala sorgulanmaya devam ediyor. \u0130lk a\u015famada nas\u0131l oldu da; iddia edildi\u011fi gibi rekabet\u00e7i populasyonlardan daha iyi hayatta kalan i\u015fbirlikli populasyonlar evrimle\u015fti? Cevab\u0131n bir k\u0131sm\u0131, Richard Dawkins\u2019in \u201cGen Bencildir\u201d kitab\u0131nda bahsetti\u011fi bencil gen teorisiyle geldi. Do\u011fal se\u00e7ilim,\u00a0bize benzeyen ve genlerimizi payla\u015fan yak\u0131n akrabalar\u0131m\u0131z i\u00e7in nezaket g\u00f6stermeyi destekliyor. Bir akrabaya yard\u0131m etmek, kendi genlerimizin kopyalar\u0131n\u0131n bir sonraki nesile aktar\u0131lmas\u0131n\u0131n bir yoludur ve yard\u0131m edilenin yak\u0131nl\u0131\u011f\u0131yla orant\u0131l\u0131 olarak yard\u0131m edene de fayda sa\u011flar. Ancak bu izah herhangi bir genetik ba\u011f\u0131n olmad\u0131\u011f\u0131 insanlara g\u00f6sterilen nezaketi a\u00e7\u0131klam\u0131yor. Tam bu noktada da akraba olmayan bireyler aras\u0131ndaki durum i\u00e7in ba\u015fka bir teori ortaya \u00e7\u0131k\u0131yor: Kar\u015f\u0131l\u0131kl\u0131 \u00f6zgecilik teorisi. Bu teoriyi bir t\u00fcr kazan-kazan stratejisi olarak tan\u0131mlayabiliriz; \u201csen benim arkam\u0131 kollarsan ben de senin arkan\u0131 kollayaca\u011f\u0131m.\u201d E\u011fer ki akraba olmayan iki birey kibarl\u0131k g\u00f6sterirse,\u00a0her ikisine de fayda sa\u011flayan s\u00fcrekli bir i\u015fbirli\u011fi ili\u015fkisi kurulur. Esas\u0131nda, su\u00e7luluk, minnettarl\u0131k ve sempati gibi belirli sosyal duygular; bu sistemdeki hileleri tespit etmek ve \u00f6nlemek, b\u00f6ylelikle de insan evriminde son derece \u00f6nemli olan kar\u015f\u0131l\u0131kl\u0131 ili\u015fkileri geli\u015ftirmek i\u00e7in evrimle\u015fmi\u015f olabilir. G\u00f6rsel Telif: Spumado/Shutterstock.com Yukar\u0131daki iki teori de, bir daha belki de hi\u00e7 kar\u015f\u0131la\u015fmayacak olan yabanc\u0131lar\u0131n birbirlerine g\u00f6sterdikleri nezaketi a\u00e7\u0131klamaya yetmiyor. Tek sefere mahsus etkile\u015fimlerde, nezaket; dolayl\u0131 kar\u015f\u0131l\u0131kl\u0131l\u0131k arac\u0131l\u0131\u011f\u0131yla ortaya \u00e7\u0131kabilir. Bu durum, ba\u015fkalar\u0131 taraf\u0131ndan nazik davran\u0131\u015flarla kar\u015f\u0131la\u015fan insanlar\u0131n, kar\u015f\u0131l\u0131\u011f\u0131nda onlara kar\u015f\u0131 nazik hareket ettiklerini g\u00f6zlemleriz. Ger\u00e7ek hayat delilleri, daha \u00f6nce kendisine nazik davran\u0131lan insanlar\u0131n; yabanc\u0131lara kar\u015f\u0131 daha fazla yard\u0131mc\u0131 olma e\u011filimi g\u00f6sterdiklerini ortaya koyuyor. Yani, ba\u015fkalar\u0131n\u0131n tan\u0131k oldu\u011fu bir naziklik, herkeste nezakete ili\u015fkin bir itibar geli\u015ftirme motivasyonunu tetikleyebilir. Bu tarz bir itibar\u0131n da, ba\u015fkalar\u0131ndan nezaket getirmesi muhtemeldir ve bu nedenle uzun vadeli faydalar sa\u011flayabilir. Fakat bu a\u00e7\u0131klama da, ortada bir g\u00f6zlemcinin bulunmad\u0131\u011f\u0131 nezaket durumlar\u0131n\u0131 a\u00e7\u0131klamakta yetersiz kal\u0131r. Burada da ba\u015fka bir konsept devreye giriyor: \u00d6zgeci cezaland\u0131rma.\u00a0Bu teoriye g\u00f6re,\u00a0baz\u0131 insanlar, kaba ve bencil insanlar\u0131, d\u0131\u015flamak ya da onlar\u0131 do\u011frudan k\u00f6t\u00fcl\u00fckleriyle y\u00fczle\u015ftirmek i\u00e7in cezaland\u0131rma konusunda bir i\u00e7g\u00fcd\u00fcye sahiptir. Bu cezaland\u0131rma, \u00f6zgecidir, \u00e7\u00fcnk\u00fc, bu t\u00fcr cezaland\u0131rma bi\u00e7imi, cezaland\u0131r\u0131lan i\u00e7in zaman, emek ve olas\u0131 misilleme gibi baz\u0131 bedellere neden olmas\u0131 a\u00e7\u0131s\u0131ndan toplumsal bir fayda sa\u011flar. \u00d6zgeci cezaland\u0131rman\u0131n, geni\u015f \u00f6l\u00e7ekte toplumsal ve k\u00fclt\u00fcrel \u00f6rnekleri mevcuttur. \u00d6zgeci cezaland\u0131rmaya maruz kal\u0131naca\u011f\u0131 riski, bunu kimse g\u00f6rmese bile nezaketli davranma konusunda sosyal bir bask\u0131 olu\u015fturur. T\u00fcm bu teorileri birlikte ele ald\u0131\u011f\u0131m\u0131zda, nezaketli davranman\u0131n ya da yaln\u0131zca kendisini d\u00fc\u015f\u00fcnmemenin Darwin\u2019in do\u011fal se\u00e7ilim s\u00fcreciyle uyumsuz oldu\u011funu s\u00f6yleyemeyiz. Peki iyilik ya da nezaket; bencillik i\u00e7erisine dikkatlice gizlenmi\u015f bir davran\u0131\u015fsal ifade olabilir mi? \u00d6zgecilik ger\u00e7ekten de var m\u0131d\u0131r? T\u00fcm bu sorular felsefi tart\u0131\u015fmalar\u0131n g\u00fcndeminde kendisine yer ediniyor. Tart\u0131\u015fmalar s\u00fcredursun; akl\u0131n\u0131zda bulundurman\u0131z gereken bilimsel bir ger\u00e7eklik s\u00f6z konusudur: Motivasyonunuz her ne olursa olsun, nezaketli davranarak yaln\u0131zca sosyal refah\u0131 artt\u0131rmakla kalmaz, ayn\u0131 zamanda kendinizi de iyi hissedersiniz.  \u0130nsanlar genelde, do\u011fada zay\u0131fl\u0131\u011f\u0131n otomatikman elenme anlam\u0131na geldi\u011fini d\u00fc\u015f\u00fcn\u00fcr -\u201corman kanunu\u201d denen ilke- ama ger\u00e7ekte sosyal hayvanlar aras\u0131nda bolca ho\u015fg\u00f6r\u00fc ve destek vard\u0131r. Yoksa birlikte ya\u015faman\u0131n ne manas\u0131 olurdu? Kendi aralar\u0131nda do\u011fmu\u015f zihinsel \u00f6z\u00fcrl\u00fc bir yavru olan Azalea\u2019y\u0131 kabullenen bir grup resus maka\u011f\u0131yla \u00e7al\u0131\u015fm\u0131\u015ft\u0131m. Azalea\u2019n\u0131n kromozomlar\u0131ndan biri \u00fc\u00e7l\u00fc oldu\u011fundan durumu insanlardaki Down sendromunu hat\u0131rlat\u0131yordu. Resus \u015febekleri normalde kat\u0131 toplum kurallar\u0131na uymayan herkesi cezaland\u0131r\u0131r ama Azalea, alfa erke\u011fini tehdit etmek gibi en ciddi patavats\u0131zl\u0131klardan bile yakay\u0131 kurtarabiliyordu. Yapacaklar\u0131 hi\u00e7bir \u015feyin onun yetersizli\u011fini de\u011fi\u015ftirmeyece\u011fini hepsi anlam\u0131\u015f gibiydi. (\u2026) En iyi uyum sa\u011flayan\u0131n hayatta kalmas\u0131 ilkesi i\u015fte buraya kadar. Ondan da bol bol var elbette ama akrabalar\u0131m\u0131z\u0131n hayat\u0131n\u0131 karikat\u00fcrize etmenin de alemi yok. Primatlar birbirlerinin varl\u0131\u011f\u0131ndan b\u00fcy\u00fck mutluluk duyar. \u2013 Frans de Waal (\u0130\u00e7imizdeki Maymun \u2013 ISBN: 9789753426879) \u00a0 Bir kural\u0131 ihlal etti\u011fimizde verdi\u011fimiz tepki \u00e7ok \u015fey anlat\u0131r. Y\u00fcz\u00fcm\u00fcz\u00fc \u00f6ne e\u011fer, g\u00f6zlerimizi ka\u00e7\u0131r\u0131r\u0131z; omuzlar\u0131m\u0131z\u0131 kamburla\u015ft\u0131r\u0131r, dizlerimizi b\u00fcker, k\u00fc\u00e7\u00fclm\u00fc\u015f gibi g\u00f6r\u00fcn\u00fcr\u00fcz. A\u011fz\u0131m\u0131z sarkar, ka\u015flar\u0131m\u0131z yukar\u0131 kalk\u0131p tehditkar olmayan bir ifade al\u0131r. Utan\u0131r, y\u00fcz\u00fcm\u00fcz\u00fc ellerimizin arkas\u0131na saklar, \u201cyerin dibine ge\u00e7mek\u201d isteriz. Bu g\u00f6r\u00fcnmezlik arzusu itaat g\u00f6sterilerini hat\u0131rlat\u0131r. \u015eempanzeler liderleri i\u00e7in tozun topra\u011f\u0131n i\u00e7inde s\u00fcr\u00fcn\u00fcr, ona a\u015fa\u011f\u0131dan bakmak i\u00e7in v\u00fccutlar\u0131n\u0131 e\u011fer ya da tehditkar g\u00f6r\u00fcnmemek i\u00e7in ona k\u0131\u00e7lar\u0131n\u0131 \u00e7evirirler. Halbuki bask\u0131n erkekler kendilerini daha b\u00fcy\u00fck g\u00f6sterir ve cenin pozisyonu alm\u0131\u015f olan astlar\u0131n\u0131n kelimenin tam manas\u0131yla \u00fczerine bas\u0131p ge\u00e7erler. (\u2026) Darwin\u2019in de zaman\u0131nda dikkat \u00e7ekti\u011fi gibi, sadece insana has yegane ifade y\u00fcz k\u0131zarmas\u0131d\u0131r. Di\u011fer primatlarda b\u00f6yle ani bir k\u0131zarmaya hi\u00e7 rastlamad\u0131m. \u0130nsanlar\u0131n elinden gelen tek \u015feyin ba\u015fkalar\u0131n\u0131 s\u00f6m\u00fcrmek oldu\u011funu d\u00fc\u015f\u00fcnenler i\u00e7in y\u00fcz k\u0131zarmas\u0131 herhalde \u00e7ok \u015fa\u015f\u0131rd\u0131klar\u0131 bir evrim muammas\u0131d\u0131r. Ger\u00e7ekten onlar\u0131n d\u00fc\u015f\u00fcnd\u00fckleri gibi olsa, yanaklar\u0131m\u0131za ve boynumuza kan h\u00fccum etmese, tenimizdeki renk de\u011fi\u015fikli\u011fi deniz feneri gibi g\u00f6z almasa bizim i\u00e7in daha iyi olmaz m\u0131yd\u0131? Anadan do\u011fma bir d\u00fczenbaz\u0131n b\u00f6yle bir i\u015faret ta\u015f\u0131mas\u0131 akla uygun gelmiyor. Y\u00fcz k\u0131zarmas\u0131n\u0131n benim bildi\u011fim tek faydas\u0131, ba\u015fkalar\u0131na hareketlerinizin onlar\u0131 nas\u0131l etkiledi\u011finin fark\u0131nda oldu\u011funuzu g\u00f6stermesi. Bu da g\u00fcven uyand\u0131r\u0131r. Duygular\u0131n\u0131 y\u00fczlerinden okudu\u011fumuz insanlar\u0131, en ufak bir utan\u00e7 ya da su\u00e7luluk i\u015fareti g\u00f6stermeyen insanlara tercih ederiz. Kural ihlalleri konusundaki rahats\u0131zl\u0131\u011f\u0131m\u0131z\u0131 ileten d\u00fcr\u00fcst bir i\u015faret geli\u015ftirmi\u015f olmam\u0131z, t\u00fcr\u00fcm\u00fcze dair derin bir bilgi verir bize. K\u0131zarma, bize ahl\u00e2k\u0131 veren evrim paketinin bir par\u00e7as\u0131d\u0131r. \u2013 Frans de Waal (Bonobo ve Ateist)", "tags": ["do\u011fal se\u00e7ilim", "empati", "insan davran\u0131\u015flar\u0131 (davran\u0131\u015f bilimleri)", "insan evrimi", "insanbilim (antropoloji)"]},
{"source": "bilimfili.com", "url": "https://bilimfili.com/yalan-haberler-nasil-yayiliyor-ve-beynimiz-bu-salginla-nasil-basa-cikabilir/", "category": "psikoloji", "date": "29 Aral\u0131k 2017", "title": "Yalan Haberler Nas\u0131l Yay\u0131l\u0131yor ve Beynimiz Bu Salg\u0131nla Nas\u0131l Ba\u015fa \u00c7\u0131kabilir?", "content": "Yalan haberler s\u00f6z konusu oldu\u011funda ne yaz\u0131k ki \u00e7ok ge\u00e7mi\u015fe gitmemize gerek kalm\u0131yor, her g\u00fcn en az ger\u00e7ekler kadar yalan habere de maruz kal\u0131yoruz. Ancak yalan haber denilince akla yaln\u0131zca ger\u00e7eklerin \u00e7arp\u0131t\u0131ld\u0131\u011f\u0131 haberler gelmemeli. Sosyal medyan\u0131n bu denli f\u00fctursuzca kullan\u0131ld\u0131\u011f\u0131 bir ortamda, milyonlarca okuru veya takip\u00e7isi olan gazeteleri bile \u201cclickbait\u201d kayg\u0131lar\u0131ndan kaynakl\u0131 bazen \u201ctroll\u201d hesaplardan ay\u0131rt edemez hale gelebiliyoruz. 12 Aral\u0131k\u2019ta (2017) en az\u0131ndan g\u00fcvenilir g\u00f6rd\u00fc\u011f\u00fcm\u00fcz pek \u00e7ok gazetenin internet sitesinde \u201cuzaydan gelecek bir vir\u00fcs\u00fcn t\u00fcm d\u00fcnyay\u0131 yok edece\u011fi\u201d \u201chaberini\u201d okuduk. Haber kayna\u011f\u0131n\u0131n tek bir yer oldu\u011fu, farkl\u0131 gazetelerin haberi sunu\u015f \u015fekillerinden pekala anla\u015f\u0131labiliyordu. Nitekim, \u00e7ok ge\u00e7meden gelen tepkiler \u00fczerine, haberin, ilk ortaya at\u0131ld\u0131\u011f\u0131 kaynak taraf\u0131ndan bir \u00f6z\u00fcr mesaj\u0131yla birlikte yalan oldu\u011fu kabul edildi. Yalan ya da kurgu haberler, elbette ki yeni bir \u015fey de\u011fil. Ge\u00e7mi\u015fte de, i\u00e7erisinde bulunulan d\u00f6nemin modas\u0131na uygun bi\u00e7imde ideolojik sald\u0131r\u0131 veya sansasyonel hikayeler gazete sat\u0131\u015flar\u0131 vas\u0131tas\u0131yla \u201cviral\u201d haline getirilebiliyordu. Fakat, yanl\u0131\u015f bilginin g\u00fcncel patlamas\u0131, elbette ki sosyal medya ara\u00e7lar\u0131 sayesinde, ulusal ve hatta global d\u00fczeyde dahi tart\u0131\u015fmalara neden olabilecek ciddi bir problem haline geldi. \u0130nsanlara g\u00f6re, problemin kayna\u011f\u0131 medyad\u0131r. Evet bu iddia mant\u0131kl\u0131d\u0131r, \u00e7\u00fcnk\u00fc Facebook ve Twitter gibi sosyal medya platformlar\u0131, bu t\u00fcr yan\u0131lt\u0131c\u0131 ya da hatal\u0131 bilgilerin yay\u0131lmas\u0131n\u0131 sa\u011flad\u0131\u011f\u0131 noktas\u0131nda ele\u015ftirilere maruz kal\u0131yor. Bu platformlar, herhangi bir kullan\u0131c\u0131n\u0131n veya hatta otomatik botlar\u0131n dahi me\u015fru g\u00f6r\u00fcn\u00fcml\u00fc yaz\u0131lar yay\u0131nlamas\u0131na izin veriyor ve sonras\u0131nda da \u201cbe\u011fen\u201d ve \u201cpayla\u015f\u201d yoluyla yalan\u0131n bir yang\u0131n gibi yay\u0131lmas\u0131na f\u0131rsat sunuyor. Ancak,\u00a0son zamanlarda Facebook, sahte viral makaleleri \u00e7\u00f6kertmek i\u00e7in yeni ara\u00e7lar geli\u015ftirirken; Twitter, kullan\u0131c\u0131lar\u0131n yan\u0131lt\u0131c\u0131, yanl\u0131\u015f veya zararl\u0131 bilgileri i\u015faretlemesine izin veren yeni bir \u00f6zellik test ediyor. Fakat\u00a0Nature Human Behaviour\u2019da May\u0131s (2017) ay\u0131nda yay\u0131mlanan bir ara\u015ft\u0131rma, insan beyninin s\u0131n\u0131rl\u0131l\u0131klar\u0131n\u0131n da yalan haberlerin yay\u0131lmas\u0131nda ola\u011fan \u015f\u00fcphelilerden birisi oldu\u011funu ortaya koydu. Ara\u015ft\u0131rmaya g\u00f6re, insanlar a\u015f\u0131r\u0131 bi\u00e7imde yeni bilgiyle y\u00fcklendi\u011finde, iyiyi k\u00f6t\u00fcden ay\u0131rt etme noktas\u0131nda ba\u015fa \u00e7\u0131kma mekanizmalar\u0131n\u0131\u00a0idealden daha az kullanma e\u011filimi g\u00f6steriyor ve bu noktada da pop\u00fclaritenin cazibesi kaliteye \u00fcst\u00fcn geliyor. K\u0131sa, dikkat \u00e7ekici ve veri doygunlu\u011funa ula\u015fm\u0131\u015f bu \u00f6ld\u00fcr\u00fcc\u00fc kombinasyon, sahte haberlerin bu kadar etkili bir \u015fekilde yay\u0131lmas\u0131na olanak tan\u0131yabiliyor.\u00a0Sosyal medyan\u0131n politika ve g\u00fcnl\u00fck ya\u015fam \u00fczerindeki \u00f6nemli etkilerinden kaynakl\u0131,\u00a0iyi ve k\u00f6t\u00fc bilgi aras\u0131nda bir ayr\u0131m g\u00f6zetme becerisi bug\u00fcn\u00fcn \u00e7evrimi\u00e7i bilgi a\u011flar\u0131nda her zamankinden daha \u00f6nemli hale geliyor. Ara\u015ft\u0131rman\u0131n y\u00fcr\u00fct\u00fcc\u00fclerinden Nortwestern University\u2019den fizik\u00e7i\u00a0Diego Fregolente Mendes de Oliveira, Twitter ve Facebook gibi sosyal a\u011flar arac\u0131l\u0131\u011f\u0131yla, kullan\u0131c\u0131lar\u0131n; g\u00fcnl\u00fck olarak, ba\u015far\u0131y\u0131 elde etmek i\u00e7in rekabet eden \u00e7ok say\u0131daki bula\u015f\u0131c\u0131 bilgi par\u00e7as\u0131na maruz kald\u0131\u011f\u0131n\u0131 s\u00f6yl\u00fcyor.\u00a0Ancak, riskler daha y\u00fcksek olmas\u0131na ra\u011fmen, sosyal medyada s\u0131k\u00e7a rastlad\u0131\u011f\u0131m\u0131z benzer d\u00fc\u015f\u00fcnen gruplar\u0131n dinamikleri, bu gruplar\u0131n toplu yarg\u0131s\u0131n\u0131 zay\u0131flatabiliyor ve bu da sahte haberlere ili\u015fkin karar verme becerisinin ortaya \u00e7\u0131kmas\u0131n\u0131 daha da zorla\u015ft\u0131r\u0131yor. Ara\u015ft\u0131rman\u0131n da ortaya koydu\u011fu \u00fczere,\u00a0\u00e7ok fazla bilgi verildi\u011finde, insanlar \u201cmanip\u00fclasyona a\u00e7\u0131k\u201d hale geliyor. 2016 y\u0131l\u0131nda, ayn\u0131 ara\u015ft\u0131rma ekibi taraf\u0131ndan y\u00fcr\u00fct\u00fclen bir \u00e7al\u0131\u015fmada, bilginin ve \u00f6zellikle de \u201ckalitesiz bilginin\u201d veya yalan haberlerin sosyal a\u011flarda bir salg\u0131n gibi nas\u0131l yay\u0131ld\u0131\u011f\u0131na dair ipu\u00e7lar\u0131 elde edildi. Ara\u015ft\u0131rma ekibi, sahte haberlerin sosyal medya a\u011flar\u0131nda nas\u0131l yay\u0131ld\u0131\u011f\u0131n\u0131 tahmin etmek i\u00e7in teorik bir model tasarlad\u0131. S\u00f6z konusu bu model, ger\u00e7ek insan kullan\u0131c\u0131lar veya ger\u00e7ek \u201csahte haberler\u201d i\u00e7ermiyordu. Fakat model, kullan\u0131c\u0131lar taraf\u0131ndan bildirimde bulunulan sahte ve ger\u00e7ek haberlerin ortalama oran\u0131n\u0131 hesaplamak i\u00e7in ba\u011f\u0131ms\u0131z g\u00f6zlemcilerden toplanan verileri\u00a0 (yine de pop\u00fcler olan) Facebook ve Twitter\u2019daki \u00e7\u00fcr\u00fct\u00fclm\u00fc\u015f makaleler hakk\u0131ndaki verilere dayand\u0131rd\u0131. Ara\u015ft\u0131rmac\u0131lar, bir a\u011f \u00fczerindeki haber payla\u015f\u0131m\u0131nda tasarlad\u0131klar\u0131 algoritmay\u0131 y\u00fcr\u00fctmek i\u00e7in bu oran\u0131 kulland\u0131. Model, ekibin, kendilerini ayr\u0131 a\u011flara ay\u0131ran ki\u015filerin sahtekarl\u0131klara ve sahte bilgi yay\u0131lmas\u0131na katk\u0131da bulunabilece\u011fini g\u00f6sterdi\u011fi \u2013\u00f6rne\u011fin; ayn\u0131 d\u00fc\u015f\u00fcnce yap\u0131s\u0131ndaki insanlar\u0131n Facebookta kurdu\u011fu sosyal gruplar gibi\u2013 bir \u00f6nceki ara\u015ft\u0131rmada kullan\u0131lan tasar\u0131ma benzerdi. D\u00fc\u015f\u00fcnce yay\u0131ld\u0131k\u00e7a, bu gruplar i\u00e7erisindeki insanlar\u0131n, kendisi gibi d\u00fc\u015f\u00fcnen arkada\u015flar\u0131n\u0131n g\u00f6nderilerine ayk\u0131r\u0131 bilgiye maruz kalmalar\u0131 ve sahte haberlerden vazge\u00e7ip ger\u00e7e\u011fi a\u00e7\u0131\u011fa vurabilecekleri imkan\u0131n ortaya \u00e7\u0131kmas\u0131\u00a0daha az olas\u0131 hale geliyor. S\u00f6z konusu bu algoritma, nispeten d\u00fc\u015f\u00fck bilgi ak\u0131\u015flar\u0131nda, teorik bir sosyal medya kullan\u0131c\u0131s\u0131n\u0131n hakikati ve sahte haberleri iyi ay\u0131rt edebildi\u011fini ve \u00e7o\u011funlukla orijinal haberler payla\u015ft\u0131\u011f\u0131n\u0131 \u00f6ng\u00f6r\u00fcyordu.\u00a0Bununla birlikte, ara\u015ft\u0131rmac\u0131lar algoritmay\u0131 daha b\u00fcy\u00fck ve daha fazla bilgi ak\u0131\u015f\u0131n\u0131 yans\u0131tacak \u015fekilde de\u011fi\u015ftirdi\u011finde, teorik kullan\u0131c\u0131n\u0131n, kaliteli bilgileri k\u00f6t\u00fc bilgilerden daha az ay\u0131rt edebildi\u011fini g\u00f6zlemledi. Yani \u201ctimeline\u201ddaki bilgi \u00e7o\u011fald\u0131k\u00e7a, kullan\u0131c\u0131lar, ger\u00e7ek bilgiyi yanl\u0131\u015f bilgiden ay\u0131rt etme konusunda g\u00fc\u00e7l\u00fck ya\u015f\u0131yor. \u00d6te yandan, ara\u015ft\u0131rman\u0131n ortaya koydu\u011fu bir ba\u015fka etki ise pop\u00fclarite etkisi. Ki\u015finin, bir \u015feyi payla\u015fmas\u0131nda kaliteye \u00fcst\u00fcn gelen \u015feyi b\u00fcy\u00fck oranda pop\u00fclarite belirliyor.\u00a0Daha y\u00fcksek bilgi ak\u0131\u015f\u0131 seviyesinde, bu etki daha da belirgin hale geliyor. Yani, insanlar, teorik olarak, payla\u015fmaya karar vermeden \u00f6nce, bilginin kalitesini de\u011ferlendirmek i\u00e7in daha az vakit harc\u0131yor ya da hi\u00e7 vakit harcam\u0131yordu. Nihayetinde de her bir bilgiye daha az dikkat g\u00f6sterdikleri i\u00e7in, insanlar sahte haberleri daha y\u00fcksek oranlarda payla\u015f\u0131yorlard\u0131. \u201cUzaydan gelecek vir\u00fcs\u201d haberlerinin ald\u0131\u011f\u0131 \u201cretweet\u201d ve payla\u015f\u0131m say\u0131s\u0131n\u0131n nas\u0131l \u00e7ok y\u00fcksek rakamlara ula\u015ft\u0131\u011f\u0131n\u0131 an\u0131msay\u0131n. Modellenen en y\u00fcksek oranlarda, bir bilginin kalitesinin, bu bilgilerin pop\u00fclerli\u011fi \u00fczerinde s\u0131f\u0131r etkiye sahip oldu\u011fu g\u00f6r\u00fcl\u00fcyor. Burada hem a\u015f\u0131r\u0131 bilgi y\u00fck\u00fcn\u00fcn hem de s\u0131n\u0131rl\u0131 dikkatin, sistemin ay\u0131rt edici g\u00fcc\u00fcn\u00fcn bozulmas\u0131na katk\u0131da bulundu\u011funu g\u00f6r\u00fcyoruz.\u00a0Model, bariz s\u0131n\u0131rl\u0131l\u0131klara sahip olsa da, yalan haberlerin nas\u0131l yay\u0131ld\u0131\u011f\u0131na dair bizlere baz\u0131 ipu\u00e7lar\u0131 sunuyor. Bo\u011fazi\u00e7i \u00dcniversitesi bilgisayar m\u00fchendisli\u011fi b\u00f6l\u00fcm\u00fcnden Haluk Bing\u00f6l, sosyal normlar\u0131n; geleneksel olarak, ger\u00e7e\u011fin yanl\u0131\u015f\u0131n \u00fcstesinden gelme noktas\u0131nda do\u011fal bir g\u00fcce sahip oldu\u011fu ve benzer \u015fekilde, iyilerin de nihayetinde k\u00f6t\u00fclere \u00fcst\u00fcn gelece\u011fi kabullerine dayand\u0131\u011f\u0131n\u0131, ancak ilgin\u00e7tir ki, bunun ampirik olarak hi\u00e7 test edilmedi\u011fini s\u00f6yl\u00fcyor. Bing\u00f6l\u2019e g\u00f6re, ara\u015ft\u0131rma sonu\u00e7lar\u0131, s\u00f6z konusu yay\u0131lma oldu\u011funda, kaliteli bilginin kalitesinin her zaman kazanan olmad\u0131\u011f\u0131n\u0131n alt\u0131n\u0131 \u00e7iziyor. Oliveira\u2019n\u0131n ara\u015ft\u0131rmas\u0131, Haluk Bing\u00f6l\u2019\u00fcn bilgi miktar\u0131 ve se\u00e7im ili\u015fkisi \u00fczerine y\u00fcr\u00fctt\u00fc\u011f\u00fc ve Eyl\u00fcl 2014\u2019te\u00a0Phsical Review E\u2018de yay\u0131mlanan ara\u015ft\u0131rmas\u0131yla uyumluluk g\u00f6steriyor. Bing\u00f6l, ara\u015ft\u0131rmas\u0131nda, m\u00fc\u015fteriye daha fazla se\u00e7enek sunuldu\u011funda, sat\u0131c\u0131 belirli bir \u00fcr\u00fcn\u00fc \u00f6neriyorsa bu \u00f6nerinin m\u00fc\u015fteri i\u00e7in daha fazla \u00f6nem ta\u015f\u0131d\u0131\u011f\u0131 bulgusuna ula\u015ft\u0131. Bir di\u011fer ifadeyle, se\u00e7enek say\u0131s\u0131n\u0131 yapay olarak artt\u0131r\u0131rsan\u0131z, pazarlama noktas\u0131nda daha iyi sonu\u00e7lar elde edebilirsiniz. Yani, ki\u015fiyi bilgiye bo\u011farsan\u0131z, onu manip\u00fcle etmeniz de o kadar kolayla\u015f\u0131r. Ancak Oliveira\u2019n\u0131n modeline dair daha ku\u015fkulu yakla\u015fanlar da var. \u0130talya\u2019daki IMT School for Advanced Studies Lucca\u2019dan bilgisayar bilimcisi Walter\u00a0Quattrociocchi\u2019ye g\u00f6re, ara\u015ft\u0131rmada, karma\u015f\u0131k sosyal dinamiklerin a\u015f\u0131r\u0131 basitle\u015ftirilmesi yan\u0131lt\u0131c\u0131 olabilir. \u00d6rne\u011fin,\u00a0kullan\u0131lan model, sosyal medya kullan\u0131c\u0131lar\u0131na ayn\u0131 oranda yeni bilgiler sunuldu\u011funa ili\u015fkin basitle\u015ftirilmi\u015f bir varsay\u0131m \u00fczerinde \u00e7al\u0131\u015ft\u0131 ve bu kullan\u0131c\u0131lar\u0131n hepsi i\u00e7in de ayn\u0131 dikkat bo\u015fluklar\u0131na sahip olduklar\u0131 kabul\u00fcyle ba\u015fland\u0131.\u00a0Quattrociocchi, di\u011fer ara\u015ft\u0131rmalar\u0131n, do\u011frulama sapmalar\u0131n\u0131n (bir fikir hakk\u0131nda olumlu bir g\u00f6r\u00fc\u015f olu\u015fturduktan sonra bu g\u00f6r\u00fc\u015fle \u00e7eli\u015fecek bilgilere de\u011fer vermeme) ve Oliveira\u2019n\u0131n modelinin d\u0131\u015f\u0131nda kalan di\u011fer fakt\u00f6rlerin \u00e7evrimi\u00e7i bilgi yay\u0131l\u0131m\u0131n\u0131 nas\u0131l \u00f6nemli \u00f6l\u00e7\u00fcde etkileyebilece\u011fini g\u00f6sterdi\u011fini belirtiyor. Gelecekte yap\u0131lacak ara\u015ft\u0131rmalarla,\u00a0Oliveira; bir ki\u015finin, bilginin payla\u015f\u0131mc\u0131s\u0131 ile olan ili\u015fkisini nas\u0131l etkiledi\u011fi ve mevcut inan\u00e7lar\u0131yla \u00e7eli\u015fen \u00e7evrimi\u00e7i bilgi ald\u0131ktan sonra insanlar\u0131n fikirlerini de\u011fi\u015ftirme ihtimali de dahil olmak \u00fczere di\u011fer baz\u0131 ger\u00e7eklerle modelini geli\u015ftirmeyi umuyor. G\u00fcn\u00fcn sonunda yalan haber payla\u015fan olmamak i\u00e7in, online olarak payla\u015fmay\u0131 d\u00fc\u015f\u00fcnd\u00fc\u011f\u00fcm\u00fcz her \u015feyi dikkatlice okuman\u0131n, online bir yank\u0131 odas\u0131nda s\u0131k\u0131\u015f\u0131p kalmamak ad\u0131na kaliteli bilgi payla\u015f\u0131m\u0131nda bulunan hesaplar\u0131 takip etmenin ve g\u00fcvenilir g\u00f6rd\u00fc\u011f\u00fcm\u00fcz ki\u015filerin dahi payla\u015ft\u0131\u011f\u0131 her \u015feyi ger\u00e7ek olarak etiketlememenin faydal\u0131 olaca\u011f\u0131n\u0131 s\u00f6yleyebiliriz. Oliveira\u2019n\u0131n de\u011findi\u011fi ve hepimizin dikkat etmesi gereken bir uyar\u0131yla sonland\u0131ral\u0131m: \u201cArkada\u015flar\u0131m\u0131z\u0131n iyi birer edit\u00f6r olmad\u0131\u011f\u0131, objektiflik ve g\u00fcvenilirlikten ziyade duygular\u0131 ve \u00f6nyarg\u0131lar\u0131yla hareket edebilen bireyler olabilecekleri ihtimallerini akl\u0131m\u0131zdan \u00e7\u0131karmamal\u0131y\u0131z.\u201d", "tags": ["dezenformasyon", "sahte bilim"]},
{"source": "bilimfili.com", "url": "https://bilimfili.com/hissiz-davranis-ozelligi-erkek-beyin-yapisinda-mevcut/", "category": "psikoloji", "date": "30 Aral\u0131k 2017", "title": "Hissiz Davran\u0131\u015f \u00d6zelli\u011fi G\u00f6steren Erkeklerin Beyninde Yap\u0131sal Farkl\u0131l\u0131klar G\u00f6zlemlendi", "content": "Duyars\u0131z-hissiz ki\u015filik \u00f6zellikleri, bilin\u00e7 ve empatide eksiklikle ili\u015fkilendirilir. \u00c7ocuk ve ergenler negatif uyaranlara daha az tepki verirken; s\u0131kl\u0131kla riskli aktiviteleri tercih ederek daha az dikkat ve korku g\u00f6sterirler. Ciddi ve kal\u0131c\u0131 antisosyal davran\u0131\u015flarla ili\u015fkili oldu\u011fundan, son y\u0131llarda ara\u015ft\u0131rmac\u0131lar ve doktorlar bu ki\u015fisel \u00f6zelliklere daha fazla dikkat ettiler. Ancak \u015fimdiye kadar bu alanda ger\u00e7ekle\u015ftirilen ara\u015ft\u0131rmalar\u0131n neredeyse tamam\u0131 psikiyatrik bir tan\u0131s\u0131 \u2013 \u00f6zellikle tutum bozuklu\u011fu- olan pop\u00fclasyonlarda, duyars\u0131z-hissiz ki\u015filik \u00f6zellikleri \u00fczerine \u00e7al\u0131\u015fmalard\u0131. Bu durum ise, duyars\u0131z-hissiz ki\u015filik \u00f6zellikleri ve beyin yap\u0131s\u0131 aras\u0131ndaki ili\u015fkinin yaln\u0131zca artan sald\u0131rganl\u0131k g\u00f6steren klinik pop\u00fclasyonlarda m\u0131 mevcut oldu\u011fu yoksa antisosyal davran\u0131\u015f ve sald\u0131rganl\u0131\u011f\u0131n beyindeki farkl\u0131l\u0131klar\u0131 m\u0131 a\u00e7\u0131klad\u0131\u011f\u0131n\u0131n net olmad\u0131\u011f\u0131 anlam\u0131na gelmekteydi. Duyars\u0131z-hissiz ki\u015filik \u00f6zellikleri ile beyin yap\u0131s\u0131ndaki farkl\u0131l\u0131klar aras\u0131ndaki ili\u015fkiyi anlayabilmek ad\u0131na, ara\u015ft\u0131rmac\u0131lar manyetik rezonans g\u00f6r\u00fcnt\u00fclemeleri kullanarak, tipik olarak geli\u015fmekte olan ergenlerdeki beyin geli\u015fimine daha yak\u0131ndan bakabildiler. \u00d6zellikle ilgilendikleri nokta ise duyars\u0131z-hissiz ki\u015filik \u00f6zellikleri ile beyin yap\u0131s\u0131 aras\u0131ndaki ili\u015fkinin k\u0131zlar ve erkekler aras\u0131nda farkl\u0131l\u0131k g\u00f6sterip g\u00f6stermedi\u011fiydi. \u00c7al\u0131\u015fman\u0131n bulgular\u0131, tipik olarak geli\u015fen erkeklerde anterior (\u00f6n) insulan\u0131n \u2013 di\u011fer insanlar\u0131n duygular\u0131n\u0131 anlamay\u0131 ve empati kurmay\u0131 sa\u011flayan beyin b\u00f6lgesi- hacminin duyars\u0131z-hissiz ki\u015filik \u00f6zelliklerini daha y\u00fcksek oranda ta\u015f\u0131yan erkeklerde daha b\u00fcy\u00fck oldu\u011funu g\u00f6steriyor. Beyin yap\u0131s\u0131ndaki bu farkl\u0131l\u0131k, yaln\u0131zca erkeklerde g\u00f6zlenirken\u00a0ayn\u0131 ki\u015filik \u00f6zelli\u011fini g\u00f6steren k\u0131zlarda ise g\u00f6zlenmedi. \u00c7al\u0131\u015fman\u0131n ba\u015f yazar\u0131 Nora Maria Raschle, bulgular\u0131n\u0131n klinik tan\u0131s\u0131 olmayan ve tipik olarak geli\u015fen erkelerde duyars\u0131z-hissiz ki\u015filik \u00f6zelliklerinin beyin yap\u0131s\u0131ndaki farkl\u0131l\u0131klarla ili\u015fkili oldu\u011funu g\u00f6sterdi\u011fini belirtiyor. Bir sonraki ad\u0131mda ise ne tarz bir tetikleyicinin baz\u0131 \u00e7ocuklarda hayatlar\u0131n\u0131n ilerleyen evrelerinde ak\u0131l sa\u011fl\u0131\u011f\u0131 sorunlar\u0131na neden oldu\u011funu baz\u0131lar\u0131n\u0131n ise hi\u00e7 b\u00f6yle sorunlarla kar\u015f\u0131la\u015fmad\u0131\u011f\u0131n\u0131 anlamaya \u00e7al\u0131\u015facaklar\u0131n\u0131 ekliyor.", "tags": ["beyin", "cinsiyete \u00f6zg\u00fc konular", "dokular (histoloji)", "duygular", "insan davran\u0131\u015flar\u0131 (davran\u0131\u015f bilimleri)"]},
{"source": "bilimfili.com", "url": "https://bilimfili.com/anlik-duygudurum-haliniz-ne-yediginize-bagli-olabiliyor/", "category": "psikoloji", "date": "2 Ocak 2018", "title": "Anl\u0131k Duygudurum Haliniz, Ne Yedi\u011finize Ba\u011fl\u0131 Olabiliyor", "content": "Beslenme bi\u00e7imleri, olgun yeti\u015fkinlere k\u0131yasla gen\u00e7 yeti\u015fkinlerde mental sa\u011fl\u0131\u011f\u0131 farkl\u0131 \u015fekilde etkiliyor. Binghamton University\u2019den ara\u015ft\u0131rmac\u0131lar, d\u00fcnyan\u0131n \u00e7e\u015fitli yerlerindeki kat\u0131l\u0131mc\u0131lardan, n\u00f6rokimya ve n\u00f6robiyoloji ile ili\u015fkili besin gruplar\u0131n\u0131 i\u00e7eren G\u0131da-Anl\u0131k Duygudurum (Food-Mood) \u00d6l\u00e7e\u011fini\u00a0internet \u00fczerinden \u2013kimlikleri gizli kalacak \u015fekilde\u2013 tamamlamalar\u0131n\u0131 istedi. Elde edilen verilerin de\u011ferlendirilmesinin ard\u0131ndan ekip, gen\u00e7 yeti\u015fkinlerdeki (18-29 ya\u015f) anl\u0131k duygudurum halinin, beyindeki n\u00f6rotransmitter \u00f6nc\u00fcllerinin bulunurlu\u011funu ve konsantrasyonunu artt\u0131ran besinlere (et gibi) dayal\u0131 oldu\u011fu bulgusuna ula\u015ft\u0131. Buna kar\u015f\u0131n, olgun yeti\u015fkinlerdeki (30 ya\u015f \u00fcst\u00fc) anl\u0131k duygudurum halinin ise, antioksidan bulunurlu\u011funu artt\u0131ran g\u0131dalara (meyveler) ve sempatik sinir sistemini uygunsuz bir bi\u00e7imde aktive eden g\u0131dalardan (kahve, y\u00fcksek glisemik indeks ve kahvalt\u0131 atlamak gibi) ka\u00e7\u0131nma gibi durumlara ba\u011fl\u0131 olmas\u0131n\u0131n daha muhtemel oldu\u011fu sonucuna ula\u015f\u0131ld\u0131. Nutritional neuroscience\u2018da yay\u0131mlanan ara\u015ft\u0131rman\u0131n en \u00f6nemli bulgular\u0131ndan birisi, beslenme ve beslenme pratiklerinin gen\u00e7 yeti\u015fkinlerde ve olgun yeti\u015fkinlerde mental sa\u011fl\u0131\u011f\u0131 farkl\u0131 bi\u00e7imlerde etkiledi\u011fi bulgusudur. Bir di\u011fer \u00f6nemli bulgu ise, gen\u00e7 yeti\u015fkinlerin anl\u0131k duygudurum halinin, beyin kimyasallar\u0131n\u0131n art\u0131\u015f\u0131na hassasiyet g\u00f6steriyor olu\u015fudur. D\u00fczenli et t\u00fcketimi, beyinde, anl\u0131k duygudurumu etkiledi\u011fi bilinen serotonin ve dopamin olmak \u00fczere iki \u00f6nemli kimyasal\u0131n art\u0131\u015f\u0131n\u0131 ortaya \u00e7\u0131kar\u0131r. D\u00fczenli egzersiz yap\u0131lmas\u0131 da, bu kimyasallar\u0131n ve di\u011fer n\u00f6rotransmitterlerin art\u0131\u015f\u0131na neden olur. Bir ba\u015fka ifadeyle, haftada \u00fc\u00e7 defadan az egzersiz yapan ve haftada \u00fc\u00e7 defadan az beyaz ya da k\u0131rm\u0131z\u0131 et yiyen gen\u00e7 yeti\u015fkinler, \u00f6nemli d\u00fczeyde zihinsel huzursuzluk g\u00f6steriyorlar. Baz\u0131 mikroplar do\u011frudan n\u00f6rotransmitterlar \u00fcretebilir, di\u011ferleriyse ba\u011f\u0131rsak h\u00fccrelerimizi bu kimyasallar\u0131 bol miktarda yapacak \u015fekilde kand\u0131r\u0131r. Genellikle bu maddelerin beyin kimyasallar\u0131 oldu\u011fu d\u00fc\u015f\u00fcn\u00fcl\u00fcr, oysa v\u00fccudumuzdaki dopaminin en az yar\u0131s\u0131, serotoninin ise %90\u2019\u0131 ba\u011f\u0131rsaklar\u0131m\u0131zda bulunur. \u2013 Ed Yong (Mikrobiyota) \u00d6te yandan, olgun yeti\u015fkinlerdeki anl\u0131k duygudurum ise, antioksidan kaynaklar\u0131n\u0131n d\u00fczenli t\u00fcketimine ve evrimsel bir miras olan ka\u00e7 ya da kal\u0131p sava\u015f tepkisini (stres tepkisi olarak da bilinir) uygunsuz bi\u00e7imde aktifle\u015ftiren g\u0131dalardan ka\u00e7\u0131nmaya y\u00f6nelik daha fazla hassasl\u0131k g\u00f6steriyor. Ya\u015flanmayla birlikte, serbest radikal (oksidanlar) olu\u015fumunda art\u0131\u015f g\u00f6r\u00fcl\u00fcr, bu y\u00fczden de antioksidan ihtiyac\u0131m\u0131z artar. Oksidanlar, beyinde olumsuzluklara neden olur ve bu durum da zihinsel huzursuzlu\u011fu artt\u0131r\u0131r. Bununla birlikte, e\u011fer stres tepkisini uygunsuz bi\u00e7imde aktifle\u015ftiren g\u0131dalar\u0131 (kahve ve \u00e7ok fazla karbonhidrat gibi) t\u00fcketirsek, stresle ba\u015fa \u00e7\u0131kabilme yetimiz azal\u0131r ve zihinsel huzursuzluk deneyimlememiz daha muhtemel hale gelir. Ara\u015ft\u0131rman\u0131n bir sonraki ad\u0131m\u0131 ise, erkek ve kad\u0131nlarda beslenme bi\u00e7iminin mental huzursuzlukla olan ili\u015fkisi \u00fczerine \u015fekillendirilecek. Beyin morfolojisindeki cinsiyete ba\u011fl\u0131 bir farkl\u0131l\u0131k, beslenme i\u00e7eri\u011fine ba\u011fl\u0131 olabilir ve bu durum cinsiyete \u00f6zg\u00fc baz\u0131 zihinsel huzursuzluk risklerini a\u00e7\u0131klamam\u0131za yard\u0131mc\u0131 olabilir.", "tags": ["beslenme", "beyin", "d\u00fc\u015f\u00fcnceler", "duygular", "fizyoloji", "stres"]},
{"source": "bilimfili.com", "url": "https://bilimfili.com/gorsel-algimiz-eylemlerimizden-etkileniyor-mu/", "category": "psikoloji", "date": "4 Ocak 2018", "title": "G\u00f6rsel Alg\u0131m\u0131z, Eylemlerimizden Etkileniyor mu?", "content": "Pek \u00e7ok insan, g\u00f6r\u00fc\u015f\u00fcn, basit\u00e7e g\u00f6zler taraf\u0131ndan toplanan bilginin yani yaln\u0131zca g\u00f6z\u00fcm\u00fcz\u00fcn g\u00f6rd\u00fc\u011f\u00fc \u015feylerin bir fonksiyonu oldu\u011funu d\u00fc\u015f\u00fcn\u00fcr. Ancak Psychological Science\u2018da yay\u0131mlanan yeni bir ara\u015ft\u0131rma, g\u00f6r\u00fc\u015f\u00fcn, bundan biraz daha karma\u015f\u0131k bir \u015fey oldu\u011funu ortaya koydu. Colorado State University\u2019den bili\u015fsel psikolog\u00a0Jessica Witt, yakla\u015f\u0131k on y\u0131ld\u0131r, g\u00f6r\u00fc\u015f\u00fcn, eylemin bir fonksiyonu olarak de\u011fi\u015febildi\u011fini, yani genel amac\u0131na kar\u015f\u0131l\u0131k aksiyonlara \u00f6zg\u00fc bir g\u00f6r\u00fc\u015f\u00fcn ortaya \u00e7\u0131kabildi\u011fini g\u00f6steren pek \u00e7ok ara\u015ft\u0131rma y\u00fcr\u00fctt\u00fc. Witt\u2019in en bilindik ara\u015ft\u0131rmalar\u0131n\u0131n birisinde, bir beyzbol oyuncusunun topa iyi bir vuru\u015f yapt\u0131\u011f\u0131nda, topu oldu\u011fundan daha b\u00fcy\u00fck g\u00f6rd\u00fc\u011f\u00fc alg\u0131s\u0131na de\u011finilmi\u015fti. Bir ba\u015fka ara\u015ft\u0131rmada ise, ki\u015fi formda de\u011filse veya bir s\u0131rt \u00e7antas\u0131 ta\u015f\u0131yorsa, kar\u015f\u0131s\u0131ndaki bir da\u011f\u0131 oldu\u011fundan daha dik g\u00f6rme alg\u0131s\u0131na sahip olabildi\u011fi ileri s\u00fcr\u00fclm\u00fc\u015ft\u00fc. Jessica Witt\u2019in g\u00f6r\u00fc\u015fe ili\u015fkin bu alg\u0131s\u0131 baz\u0131 ara\u015ft\u0131rmac\u0131lar taraf\u0131ndan \u201cfazla radikal\u201d olmakla ele\u015ftirilmi\u015fti. Ancak ele\u015ftirilerin yan\u0131 s\u0131ra Witt\u2019in bu yakla\u015f\u0131mlar\u0131 pek \u00e7ok ara\u015ft\u0131rmac\u0131n\u0131n da \u00f6vg\u00fcs\u00fcn\u00fc kazanm\u0131\u015ft\u0131. Psychological Science\u2019da psikolojik bir fenomen olan tepki yanl\u0131l\u0131\u011f\u0131na ili\u015fkin bir ara\u015ft\u0131rma yay\u0131mland\u0131. Yay\u0131mlanan \u00e7al\u0131\u015fmada, 80lerin \u00e7ocuklar\u0131 i\u00e7in tan\u0131d\u0131k bir video oyunu olan Pong oyununu i\u00e7eren\u00a0eyleme-\u00f6zg\u00fc deneyler y\u00fcr\u00fct\u00fcld\u00fc. Tepki yanl\u0131l\u0131\u011f\u0131, denekler, bir deneyin amac\u0131n\u0131 tahmin etti\u011finde ya da anlad\u0131\u011f\u0131nda ortaya \u00e7\u0131kan psikolojik bir fenomendir. B\u00f6ylece denek, deneyin amac\u0131n\u0131 tahmin etti\u011finde ya da anlad\u0131\u011f\u0131nda, cevaplar\u0131n\u0131 ya da davran\u0131\u015flar\u0131n\u0131 bilin\u00e7li ya da bilin\u00e7alt\u0131 bir \u015fekilde d\u00fczenler. \u00d6rne\u011fin, bir Psikoloji 101 \u00f6\u011frencisi, bilim insanlar\u0131n\u0131n deneyleri nas\u0131l y\u00fcr\u00fctt\u00fc\u011f\u00fc bilgisine sahiptir. Bu \u00f6\u011frenci s\u0131rt\u0131na bir s\u0131rt \u00e7antas\u0131 takarak bir da\u011f\u0131n e\u011fimini tahmin etmesini isteyen bir deneyde kat\u0131l\u0131mc\u0131 olursa; deneyin amac\u0131n\u0131n, s\u0131rt\u0131ndaki s\u0131rt \u00e7antas\u0131n\u0131n da\u011f\u0131n e\u011fimini nas\u0131l g\u00f6rd\u00fc\u011f\u00fcn\u00fc etkileyece\u011fi oldu\u011funa dair tahminde bulunabilir.\n G\u00f6rsel Kaynak: arcadecontrols.com Dolay\u0131s\u0131yla da, \u00f6\u011frenci e\u011fimin 20 derece yerine 25 derece oldu\u011funu s\u00f6yleyebilir. Witt\u2019in ge\u00e7mi\u015fteki ara\u015ft\u0131rmalar\u0131n\u0131n ele\u015ftirilere konu oldu\u011fu nokta da genellikle buras\u0131 olmu\u015ftu. \u00c7\u00fcnk\u00fc baz\u0131 ara\u015ft\u0131rmac\u0131lar, kat\u0131l\u0131mc\u0131lar\u0131n deneyin amac\u0131n\u0131 bildi\u011fi i\u00e7in etkiyi \u00e7arp\u0131tabildi\u011fini ileri s\u00fcr\u00fcyordu. Bu y\u00fczden de ara\u015ft\u0131rma ekibi, eski bir deneyi yeni bir g\u00fcncelleme ile tekrarlad\u0131. Pong oyununa benzer bir oyunla, kat\u0131l\u0131mc\u0131lar, ekran\u0131n alt k\u0131sm\u0131nda bulunan bir blo\u011fu sa\u011fa sola hareket ettirerek gelen topu kar\u015f\u0131lad\u0131klar\u0131 bir video oyunu oynad\u0131. Oyun esnas\u0131nda blo\u011fun boyutu bazen k\u00fc\u00e7\u00fcl\u00fcyor bazen de b\u00fcy\u00fcyordu, bu da g\u00f6revi (topa vurabilmeyi) bazen zorla\u015ft\u0131r\u0131yor bazen de kolayla\u015ft\u0131r\u0131yordu. Deneyde, kat\u0131l\u0131mc\u0131lardan topa dair yapt\u0131klar\u0131 her giri\u015fimin ard\u0131ndan topun h\u0131z\u0131na dair tahminde bulunmalar\u0131 istendi. Blo\u011fun boyutu k\u00fc\u00e7\u00fcld\u00fc\u011f\u00fcnde, topun h\u0131z\u0131 de\u011fi\u015fmese bile kat\u0131l\u0131mc\u0131lar\u0131n topun daha h\u0131zl\u0131 hareket etti\u011fi tahmininde bulunduklar\u0131 g\u00f6r\u00fcld\u00fc. Pong etkisi olarak tan\u0131mlanan bu durum, Witt\u2019in, eylemlerin g\u00f6r\u00fc\u015f alg\u0131s\u0131n\u0131 etkiledi\u011fi hakk\u0131ndaki hipotezini destekliyordu. Yay\u0131mlanan \u00e7al\u0131\u015fmada, kat\u0131l\u0131mc\u0131lar\u0131n deneyin amac\u0131n\u0131 tahmin edip etmediklerini ve bu tahminlerinin topu nas\u0131l g\u00f6rd\u00fcklerini etkileyip etkilemedi\u011fi hakk\u0131nda bilgiler toplayan deney sonras\u0131 anket sonu\u00e7lar\u0131na da yer verildi. 16 kat\u0131l\u0131mc\u0131l\u0131 iki deneyden \u00e7e\u015fitli cevaplar topland\u0131. Baz\u0131 kat\u0131l\u0131mc\u0131lar\u0131n deneyin amac\u0131n\u0131 (blok b\u00fcy\u00fcd\u00fck\u00e7e=top yava\u015fl\u0131yor) do\u011fru tahmin ettikleri g\u00f6r\u00fcld\u00fc. Fakat, ilgin\u00e7 bir bi\u00e7imde, kat\u0131l\u0131mc\u0131lar\u0131n deneyin amac\u0131 hakk\u0131ndaki tahminleri ne olursa olsun Pong Etkisi\u2018inin ortaya \u00e7\u0131kt\u0131\u011f\u0131 g\u00f6r\u00fcld\u00fc. Deneyin amac\u0131n\u0131 do\u011fru tahmin edenler ve do\u011fru tahmin edemeyenler aras\u0131nda sistematik bir fark g\u00f6zlemlenmedi. Dahas\u0131 Pong Etkisi, ge\u00e7mi\u015fteki \u00e7al\u0131\u015fmalardan \u00e7ok daha belirgin bir bi\u00e7imde ortaya \u00e7\u0131kt\u0131. Ara\u015ft\u0131rmac\u0131lara g\u00f6re, alg\u0131n\u0131n eylemden etkilendi\u011fini bilmek, Pong etkisinin eyleme \u00f6zg\u00fc di\u011fer etkilerde de ortaya \u00e7\u0131kabildi\u011fini engellemiyor. Bir di\u011fer ifadeyle, ki\u015fi deneyin amac\u0131n\u0131 bilse dahi, bu durum eyleme-\u00f6zg\u00fc alg\u0131s\u0131n\u0131 de\u011fi\u015ftirmiyor. Yani, bir ki\u015fi a\u011f\u0131r bir y\u00fck ta\u015f\u0131d\u0131\u011f\u0131 i\u00e7in da\u011f\u0131n kendisine daha dik g\u00f6r\u00fcnd\u00fc\u011f\u00fcn\u00fc bilse de, bu bilgisi etkide herhangi bir de\u011fi\u015fim yaratm\u0131yor. Ara\u015ft\u0131rma makalesinde, hareketin alg\u0131y\u0131 etkileyebildi\u011fi ancak bunun her zaman ger\u00e7ekle\u015fmedi\u011fine de de\u011finiliyor. Eyleme-\u00f6zg\u00fc alg\u0131n\u0131n ne zaman ve neden ortaya \u00e7\u0131kt\u0131\u011f\u0131n\u0131 belirleyen s\u0131n\u0131rlar\u0131n tan\u0131mlanabilmesi i\u00e7in daha fazla ara\u015ft\u0131rman\u0131n yap\u0131lmas\u0131na ihtiya\u00e7 var.", "tags": ["alg\u0131lar", "beyin", "g\u00f6rsel alg\u0131"]},
{"source": "bilimfili.com", "url": "https://bilimfili.com/ahlaki-ikilemlerdeki-kararlarimizi-ayna-noron-aktivitesi-belirliyor-olabilir/", "category": "psikoloji", "date": "6 Ocak 2018", "title": "Ahlaki \u0130kilemlerdeki Kararlar\u0131m\u0131z\u0131 Ayna N\u00f6ron Aktivitesi Belirliyor Olabilir", "content": "UCLA\u2019de ger\u00e7ekle\u015ftirilen yeni bir ara\u015ft\u0131rmada, insanlar\u0131n ba\u015fka insanlar\u0131n i\u00e7inde bulunduklar\u0131 ac\u0131 verici \u015fartlara deneklerin beyinlerinin \u00fcretti\u011fi tepkiler i\u00e7in olduk\u00e7a iyi tahminler \u00fcretmeyi ba\u015fard\u0131. Ara\u015ft\u0131rmada, bireylerin ahlaki bir ikilemde kald\u0131klar\u0131 zaman ba\u015fkalar\u0131n\u0131n ac\u0131 \u00e7ekmesine veya ba\u015fkalar\u0131na zarar gelmesine sebebiyet vermekten daha \u00e7ok ka\u00e7\u0131n\u0131p ka\u00e7\u0131nmayacaklar\u0131n\u0131n tahmin edilebilece\u011fi tespit edildi. UCLA\u2019daki Ahmanson-Lovelace Brain Mapping Center b\u00fcnyesindeki\u00a0Neuromodulation Laboratuvar\u0131\u2019n\u0131n lideri olan\u00a0Dr. Marco Iacoboni\u2019ye g\u00f6re ara\u015ft\u0131rma sayesinde ahlak\u0131n temellerinin ne gibi beyin mekanizmalar\u0131 ile tan\u0131mland\u0131\u011f\u0131 ve ahlakl\u0131l\u0131\u011f\u0131n asl\u0131nda nas\u0131l bir fenomen oldu\u011fu daha iyi anla\u015f\u0131labilecek. Kendi do\u011fam\u0131z\u0131n beynimiz taraf\u0131ndan nas\u0131l d\u00fczenlendi\u011fi ve nas\u0131l \u015fekillendi\u011fi de yine bu ve benzeri sorular\u0131n cevaplanmas\u0131 sayesinde anlamland\u0131r\u0131labilecektir. Frontiers in Integrative Neuroscience\u2018da yay\u0131mlanan \u00e7al\u0131\u015fmada, Iacoboni ve ekip arkada\u015flar\u0131 ayna n\u00f6ronlar\u0131 analiz etti. Ayna n\u00f6ronlar, herhangi biri bir\u015fey yaparken, veya buna yaln\u0131zca seyirci oldu\u011fumuzda beynimizde ayn\u0131 aktiviteyi yapacak \u015fekilde tepkiler \u00fcreten n\u00f6ronlard\u0131r. \u00d6rne\u011fin, bir jimnastik veya dans rit\u00fcelini izlerken kafam\u0131z\u0131n i\u00e7inde ayn\u0131 aktiviteyi ger\u00e7ekle\u015ftirdi\u011fimizi d\u00fc\u015f\u00fcnmemizi sa\u011flayan ve sadece sinir h\u00fccresi seviyesinde bunu ger\u00e7ekle\u015ftirmemizi sa\u011flayan n\u00f6ronlard\u0131r diyebiliriz. Taklit ile \u00f6\u011frenmede oldu\u011fu kadar, ayna n\u00f6ronlar ayn\u0131 zamanda ba\u015fkalar\u0131 i\u00e7in duydu\u011fumuz empati i\u00e7in de olduk\u00e7a \u00f6nemli bir rol oynar. Birinin ac\u0131 \u00e7ekti\u011fini fark etti\u011finizde veya yaln\u0131zca duydu\u011funuzda y\u00fcz\u00fcn\u00fcz\u00fc buru\u015fturup \u00fcrkme belirtileri g\u00f6steriyorsan\u0131z, bunun sorumlusu ayna n\u00f6ronlar\u0131n\u0131zd\u0131r. N\u00f6ral rezonans olarak tan\u0131mlanan bu fenomen, ara\u015ft\u0131rmac\u0131lar taraf\u0131ndan mercek alt\u0131na al\u0131nd\u0131 ve ba\u015fkalar\u0131n\u0131n hislerinin de de\u011ferlendirildi\u011fi veya hesaba kat\u0131ld\u0131\u011f\u0131 ve bilin\u00e7li d\u00fc\u015f\u00fcnme gerektiren durumlarda insanlar\u0131n izledi\u011fi yollarla ilgili etkileri g\u00f6zlemlendi. Bunun i\u00e7in ara\u015ft\u0131rmac\u0131lar 19 g\u00f6n\u00fcll\u00fcye iki ayr\u0131 video izletti: Birinde bir el \u00fczerine pamuk bez ile yumu\u015fak\u00e7a dokunulurken, di\u011ferinde hipodermik bir i\u011fne ile ele delik a\u00e7\u0131l\u0131yordu. \u0130ki videoda s\u00fcresince de fonksiyonel MR ile g\u00f6n\u00fcll\u00fclerin beyin aktiviteleri kaydedildi. Ara\u015ft\u0131rmac\u0131lar akabinde kat\u0131l\u0131mc\u0131lara farkl\u0131 ahlaki ikilemler \u00fczerinde nas\u0131l davranacaklar\u0131 ile ilgili sorular y\u00f6neltti. Bu noktada da kat\u0131l\u0131mc\u0131lar, bir olumlu sonu\u00e7 i\u00e7in ba\u015fka bir bireyin ac\u0131 \u00e7ekti\u011fi ve ba\u015fka birinin zarar g\u00f6rece\u011fi herhangi bir ikilemde herhangi bir ekstra zarara mahal verecek se\u00e7eneklerden uzak olacak ihtimallere y\u00f6neldi. Iacoboni ve ekip arkada\u015flar\u0131\u00a0 daha y\u00fcksek n\u00f6ral rezonansa sahip insanlar\u0131n (bu \u00f6zellik i\u011fne ile el delme videosu s\u0131ras\u0131ndaki beyin aktivitesine g\u00f6re kararla\u015ft\u0131r\u0131ld\u0131) hipotetik ikilemlerde daha ekstra ac\u0131 veya ba\u015fkalar\u0131na ac\u0131 verecek se\u00e7eneklerden daha uzak durdu\u011fu hipotezini geli\u015ftirdi. Hatta inferiyor frontal korteks\u2019te daha y\u00fcksek aktivite g\u00f6zlemlenmi\u015f ki\u015filerde (empati ve taklitten sorumlu b\u00f6lge) daha az zarar vermeye meyilli g\u00f6r\u00fcld\u00fc. Ancak ara\u015ft\u0131rmac\u0131lar, bir ki\u015finin zarar g\u00f6rmesi ile daha b\u00fcy\u00fck bir fayda sa\u011flanabilecek ihtimallerde, beyin aktivitesi ile se\u00e7imler aras\u0131nda bir ili\u015fki bulamad\u0131. Bilimcilere g\u00f6re, bu s\u00fcre\u00e7 daha bili\u015fsel ve eni konu d\u00fc\u015f\u00fcnmeyi gerektiren s\u00fcre\u00e7lere daha ba\u011f\u0131ml\u0131 olabilir.", "tags": ["ahlak", "beyin", "dokular (histoloji)", "d\u00fc\u015f\u00fcnceler", "karar verme mekanizmas\u0131"]},
{"source": "bilimfili.com", "url": "https://bilimfili.com/beynimiz-oldugumuzdan-daha-zayif-gorundugumuz-yanilgisina-sahip-olabilir/", "category": "psikoloji", "date": "10 Ocak 2018", "title": "Beynimiz Oldu\u011fumuzdan Daha Zay\u0131f G\u00f6r\u00fcnd\u00fc\u011f\u00fcm\u00fcz Yan\u0131lg\u0131s\u0131na Sahip Olabilir", "content": "9 Ocak\u2019ta (2018) Scientific Reports\u2018da yay\u0131mlanan bir ara\u015ft\u0131rmada, v\u00fccudumuzu nas\u0131l alg\u0131lad\u0131\u011f\u0131m\u0131z\u0131n, asl\u0131nda\u00a0kendimiz ve ba\u015fkalar\u0131 taraf\u0131ndan yap\u0131lan ge\u00e7mi\u015f g\u00f6zlemlerin harmanlanmas\u0131yla yarat\u0131lan bir bozulma oldu\u011funa dair deliller elde edildi. S\u0131ral\u0131 ba\u011fl\u0131l\u0131k olarak bilinen bu do\u011fal \u00f6nyarg\u0131, beynimizin zamanla toplad\u0131\u011f\u0131 verinin ortalamas\u0131n\u0131 alma etkisidir. Ara\u015ft\u0131rma verilerine g\u00f6re, v\u00fccut b\u00fcy\u00fckl\u00fc\u011f\u00fcne ili\u015fkin yarg\u0131lar, daha \u00f6nceki tecr\u00fcbelere dayan\u0131yor. Bir ki\u015finin a\u011f\u0131rl\u0131\u011f\u0131, ortalaman\u0131n \u00fczerine \u00e7\u0131kt\u0131k\u00e7a, ge\u00e7mi\u015f deneyimlerinin daha k\u00fc\u00e7\u00fck v\u00fccut b\u00fcy\u00fckl\u00fc\u011f\u00fc i\u00e7ermesi de daha muhtemel hale gelir. \u00c7\u00fcnk\u00fc beynimiz, ge\u00e7mi\u015f ve g\u00fcncel deneyimlerimizi birle\u015ftirir ve asl\u0131nda oldu\u011fumuzdan daha zay\u0131f g\u00f6r\u00fcnd\u00fc\u011f\u00fcm\u00fcze dair bir ill\u00fczyon olu\u015fturur. 103 kad\u0131n kat\u0131l\u0131mc\u0131n\u0131n yer ald\u0131\u011f\u0131 \u00e7al\u0131\u015fmada, kat\u0131l\u0131mc\u0131lara; normalin alt\u0131nda, normal, a\u015f\u0131r\u0131 kilolu ve obez \u015feklinde de\u011fi\u015fkenlik g\u00f6steren bir dizi kad\u0131n v\u00fccudu foto\u011fraf\u0131 g\u00f6sterildi. Ara\u015ft\u0131rmada, kat\u0131l\u0131mc\u0131lardan, v\u00fccut \u00e7izgisi olarak bilinen g\u00f6rsel bir analog \u00f6l\u00e7ek boyunca bir \u00e7izgi \u00e7izerek alg\u0131lanan v\u00fccut b\u00fcy\u00fckl\u00fc\u011f\u00fcne dair bir de\u011ferlendirmede bulunmalar\u0131 istendi. Yap\u0131lan de\u011ferlendirmelerin ard\u0131ndan, alg\u0131lanan v\u00fccut b\u00fcy\u00fckl\u00fc\u011f\u00fcnde s\u0131ral\u0131 bir \u00f6nyarg\u0131ya dair deliller elde edildi. Yani kat\u0131l\u0131mc\u0131lar, v\u00fccut b\u00fcy\u00fckl\u00fc\u011f\u00fcne dair yarg\u0131lar\u0131n\u0131n daha \u00f6nce g\u00f6rd\u00fckleri v\u00fccut b\u00fcy\u00fckl\u00fc\u011f\u00fcyle uyumlu olmas\u0131 e\u011filimi g\u00f6sterdiler. Ara\u015ft\u0131rma, insan g\u00f6zlemcilerinin, kendi v\u00fccut b\u00fcy\u00fckl\u00fc\u011f\u00fc ve ba\u015fkalar\u0131n\u0131n v\u00fccut b\u00fcy\u00fckl\u00fc\u011f\u00fcne dair tahminler geli\u015ftirmede genellikle zay\u0131f oldu\u011funu ortaya koyuyor. Bir ba\u015fka ifadeyle, v\u00fccut b\u00fcy\u00fckl\u00fc\u011f\u00fcne ili\u015fkin yarg\u0131lar, her zaman tutarl\u0131l\u0131k g\u00f6stermiyor ve \u00e7e\u015fitli fakt\u00f6rlerden etkilenebiliyor. Hatta bazen yan\u0131m\u0131zdaki insan\u0131n v\u00fccut b\u00fcy\u00fckl\u00fc\u011f\u00fcne dair g\u00f6zlemimizden bile etkilenebiliyor. Elde edilen bu bulgular, ba\u015far\u0131l\u0131 bir diyet \u015fans\u0131n\u0131 da i\u00e7eren kilo verme yakla\u015f\u0131mlar\u0131 i\u00e7in \u00f6nemli i\u015faretler ta\u015f\u0131yor.\u00a0Bu durumu sa\u011fl\u0131k a\u00e7\u0131s\u0131ndan ilgin\u00e7 k\u0131lan \u015fey ise, yanl\u0131\u015f alg\u0131layan v\u00fccut boyutunun yeme bozukluklar\u0131 veya obezitenin ortak bir semptomu olmas\u0131d\u0131r. Ara\u015ft\u0131rma ekibi bu yan\u0131lsamalar\u0131 d\u00fczeltmeyi ve b\u00f6ylelikle insanlar\u0131n a\u011f\u0131rl\u0131klar\u0131n\u0131 do\u011fru bir \u015fekilde de\u011ferlendirebilmelerini, beklentileri y\u00f6n\u00fcnde mi yoksa aksi y\u00f6nde mi bir de\u011fi\u015fimin ger\u00e7ekle\u015fti\u011fini tutarl\u0131 bir bi\u00e7imde g\u00f6rebilmelerine yard\u0131mc\u0131 olmay\u0131 hedefliyor. Obezite oranlar\u0131n\u0131n giderek artt\u0131\u011f\u0131 bir d\u00fcnyada, bu bozukluk; k\u00f6t\u00fc sa\u011fl\u0131k, d\u00fc\u015f\u00fck ya\u015fam kalitesi ve \u00e7e\u015fitli b\u00fcy\u00fck hastal\u0131klar\u0131n ba\u015flang\u0131c\u0131 ve ciddiyetindeki art\u0131\u015f ile ba\u011flant\u0131l\u0131d\u0131r.\u00a0Kilo al\u0131m\u0131n\u0131n fark edilmemesi, sorunun fark edilmesini geciktirir, b\u00f6ylece bireyler ve toplumlar i\u00e7in sa\u011fl\u0131k sorunlar\u0131n\u0131n ortaya \u00e7\u0131kma olas\u0131l\u0131\u011f\u0131 da artar.", "tags": ["alg\u0131lar", "beyin", "g\u00f6rsel alg\u0131", "obezite"]},
{"source": "bilimfili.com", "url": "https://bilimfili.com/acik-havada-islenen-dersler-ogrencilerin-dikkatini-ve-motivasyonunu-artiriyor/", "category": "psikoloji", "date": "14 Ocak 2018", "title": "A\u00e7\u0131k Havada \u0130\u015flenen Dersler, \u00d6\u011frencilerin Dikkatini ve Motivasyonunu Art\u0131r\u0131yor", "content": "\u00d6\u011fretmen ve \u00f6\u011frenci kavramlar\u0131n\u0131 kulland\u0131\u011f\u0131m\u0131zda g\u00f6z\u00fcm\u00fczde canlanan \u015fey, genellikle bir bina formundaki okuldur. Do\u011fal olarak, dersler de okul i\u00e7erisindeki d\u00f6rt duvarlar\u0131n aras\u0131na s\u0131k\u0131\u015ft\u0131r\u0131lm\u0131\u015f dersliklerde i\u015flenir. Ancak, Frontiers in Psychology dergisinde yay\u0131mlanan bir \u00e7al\u0131\u015fma, 9-10 ya\u015flar\u0131ndaki \u00e7ocuklar\u0131n a\u00e7\u0131k havada i\u015flenen derslerde derse olan ilgilerinin ve dikkatlerinin artt\u0131\u011f\u0131n\u0131 g\u00f6steriyor. \u00d6\u011frencilerin bir konuyu daha iyi \u00f6\u011frenebilmesi i\u00e7in, derse olan ilgilerinin ve dikkatlerinin y\u00fcksek seviyede olmas\u0131 gerekir. Bu sebeple, genellikle \u00f6\u011fretmenler, \u00f6\u011frencilerin ilgisini \u00e7ekecek ve/veya \u00f6\u011frencileri konu hakk\u0131nda merakland\u0131racak aktivitelerle derse ba\u015flamay\u0131 tercih eder. Derse ba\u015flang\u0131\u00e7 aktivitesini bir hikaye, foto\u011fraf, video ya da ba\u015fka bir e\u011fitim materyali olarak d\u00fc\u015f\u00fcnebilirsiniz. Bu yolla derse olan kat\u0131l\u0131m, ilgi ve konuyla olan etkile\u015fim art\u0131r\u0131larak, \u00f6\u011frencilerin daha verimli \u00f6\u011frenmeleri sa\u011flanabilir. Dolay\u0131s\u0131yla, ders i\u00e7erisinde kullan\u0131lan di\u011fer materyaller ve konunun i\u00e7eri\u011fi kadar, \u00f6\u011frencinin bir dersi ne kadar dikkatli dinledi\u011fi de olduk\u00e7a \u00f6nemlidir. Frontiers in Psychology dergisinde yay\u0131mlanan \u00e7al\u0131\u015fman\u0131n bulgular\u0131na g\u00f6re, a\u00e7\u0131k havada i\u015flenen derslerde \u00f6\u011frencilerin derse olan ilgileri ve dikkatleri, s\u0131n\u0131f ortam\u0131nda i\u015flenen derslere g\u00f6re daha fazla. \u00dcstelik, a\u00e7\u0131k havada i\u015flenen dersi takiben s\u0131n\u0131f ortam\u0131nda i\u015flenen derslerde de, \u00f6\u011frencilerin derse olan ilgileri daha fazla oluyor. Do\u011fal d\u0131\u015f ortamlar\u0131n insanlar \u00fczerinde \u00e7e\u015fitli yararl\u0131 etkileri olabilece\u011fi biliniyordu. Parklar, a\u011fa\u00e7lar ya da yaban hayat\u0131, insanlar \u00e7e\u015fitli \u015fekillerde fayda sa\u011flayabiliyor. Daha \u00f6nce yap\u0131lan ba\u015fka bir \u00e7al\u0131\u015fmada da, s\u0131n\u0131f penceresinden g\u00f6r\u00fcnen ye\u015fil bir alan\u0131n bile \u00f6\u011frencilerin dikkatini olumlu y\u00f6nde etkileyebilece\u011fi g\u00f6sterilmi\u015fti. Fakat, genellikle \u00f6\u011fretmenler, a\u00e7\u0131k havada \u00f6\u011frencilerin ders materyallerine olan ilgisinin azalaca\u011f\u0131n\u0131 ve yeniden okul binas\u0131 i\u00e7ine d\u00f6n\u00fcld\u00fc\u011f\u00fcnde s\u0131n\u0131f d\u00fczeninin sa\u011flanamayaca\u011f\u0131n\u0131 d\u00fc\u015f\u00fcnerek, ders saatlerini a\u00e7\u0131k havada de\u011ferlendirmekten \u00e7ekinir. University of Illinois\u2019den bilim insanlar\u0131 ise, bunun tam tersini iddia ediyor. Ara\u015ft\u0131rmac\u0131lara g\u00f6re, a\u00e7\u0131k havada i\u015flenen dersler \u00f6\u011frencilerinin dikkatini art\u0131r\u0131yor. \u00dcstelik, a\u00e7\u0131k havada i\u015flenen dersten hemen sonra okul binas\u0131na d\u00f6n\u00fcld\u00fc\u011f\u00fcnde de \u00f6\u011frencilerin derse olan ilgileri, dikkatleri ve motivasyonlar\u0131 \u00fczerindeki olumlu etki devam ediyor. Ara\u015ft\u0131rmac\u0131lar, yapt\u0131klar\u0131 \u00e7al\u0131\u015fma kapsam\u0131nda 9-10 ya\u015flar\u0131ndaki \u00f6\u011frencileri 10 haftal\u0131k bir s\u00fcre\u00e7 i\u00e7erisinde takip etti. Bu s\u00fcre\u00e7te, iki s\u0131n\u0131f haftada bir dersini okulun bah\u00e7esinde i\u015fledi ve hemen ard\u0131ndan \u00f6\u011frenciler yeniden okul binas\u0131na d\u00f6nerek di\u011fer ders saatlerine kat\u0131ld\u0131. Her a\u00e7\u0131k veya kapal\u0131 ortamda i\u015flenen ders sonras\u0131nda, ara\u015ft\u0131rmac\u0131lar \u00f6\u011frencilerin ne kadar dersle ilgilendiklerini belirledi. Ara\u015ft\u0131rmac\u0131lar, dikkati da\u011f\u0131lan \u00f6\u011frencilere \u00f6\u011fretmenlerin ne s\u0131kl\u0131kla uyar\u0131 yapt\u0131\u011f\u0131n\u0131 ve \u00f6\u011frencilerin bu uyar\u0131lara tepki olarak yeniden dikkatlerini derse yo\u011funla\u015ft\u0131rma s\u00fcrelerini \u00f6l\u00e7t\u00fc. Ayr\u0131ca ara\u015ft\u0131rmac\u0131lar, bir d\u0131\u015f g\u00f6zlemciden,s\u0131n\u0131f\u0131n 10 haftal\u0131k s\u00fcre\u00e7 boyunca \u00e7ekilmi\u015f foto\u011fraflar\u0131na bakmas\u0131n\u0131 ve s\u0131n\u0131f kat\u0131l\u0131m derecesini puanlamas\u0131n\u0131 istedi. Bunun yan\u0131 s\u0131ra, dersi veren \u00f6\u011fretmenler de s\u0131n\u0131f\u0131n kat\u0131l\u0131m derecesini ayr\u0131ca puanlad\u0131. Ara\u015ft\u0131rman\u0131n sonu\u00e7lar\u0131, a\u00e7\u0131k havadaki derslerden sonra \u00f6\u011frencilerin derse daha ilgili olduklar\u0131n\u0131 g\u00f6steriyor. Bulgulara g\u00f6re, \u00f6\u011frenciler a\u00e7\u0131k hava dersinden hemen sonra a\u015f\u0131r\u0131 tedirgin ve dikkatsiz olmaktan \u00e7ok daha dikkatli davran\u0131yor ve ders materyallerine daha \u00e7ok ilgi g\u00f6steriyor. Ayr\u0131ca, \u00f6\u011fretmenin dikkati da\u011f\u0131lan \u00f6\u011frencilere yapt\u0131\u011f\u0131 uyar\u0131 ile \u00f6\u011frencilerin dikkatlerini yeniden derse y\u00f6nlendirmesi aras\u0131ndaki ge\u00e7en s\u00fcre, a\u00e7\u0131k hava derslerinden sonra yakla\u015f\u0131k yar\u0131 yar\u0131ya azal\u0131yor.", "tags": ["\u00e7ocuklar (pedagoji & pediatri)", "dikkat", "okul"]},
{"source": "bilimfili.com", "url": "https://bilimfili.com/bonobolar-guclu-muttefikleri-tercih-ediyor/", "category": "psikoloji", "date": "7 Ocak 2018", "title": "Bonobolar G\u00fc\u00e7l\u00fc M\u00fcttefikleri Tercih Ediyor", "content": "Se\u00e7me \u015fans\u0131m\u0131z oldu\u011funda, pek \u00e7ok insan, karakter olarak a\u015fa\u011f\u0131l\u0131k olanlar yerine sempatik, sevimli ve nezaket sahibi insanlarla vakit ge\u00e7irmeyi tercih eder. Hatta 2011 y\u0131l\u0131nda\u00a0Developmental science\u2018da yay\u0131mlanan bir ara\u015ft\u0131rmada\u00a0\u00fc\u00e7 ay itibariyle bebeklerin, birisi yard\u0131msever di\u011feri engelleyici iki ki\u015fi aras\u0131ndaki fark\u0131 anlayabildikleri bulgusuna ula\u015f\u0131lm\u0131\u015ft\u0131. 4 Ocak\u2019ta (2018) Current Biology\u2018de yay\u0131mlanan bir ara\u015ft\u0131rmaya g\u00f6re ise, bonobolarda insanlardaki bu ili\u015fki tercihinin tam tersi g\u00f6r\u00fcl\u00fcyor. \u015eempanze ve bonobolar t\u00fcr\u00fcm\u00fcz\u00fcn en yak\u0131n akrabalar\u0131d\u0131r. Bonobolar\u0131n, \u015fempanzelere k\u0131yasla \u00e7ok daha az d\u00fczeyde agresif davran\u0131\u015f g\u00f6sterdiklerini biliyoruz. \u015eempanzelerde yiyecek payla\u015f\u0131m\u0131 ve i\u015fbirli\u011fi konusunda \u00e7ok daha agresif ili\u015fkiler geli\u015ftirilebilmesine ra\u011fmen, bonobolar, yiyecek payla\u015f\u0131m\u0131 konusunda sosyal anlamda daha tolere davran\u0131\u015flar g\u00f6steriyorlar. Dolay\u0131s\u0131yla, ikisi aras\u0131nda insanlardaki gibi benzer bir yard\u0131msever ki\u015fi tercihine dair motivasyona hangisinin sahip olabilece\u011fini d\u00fc\u015f\u00fcnd\u00fc\u011f\u00fcm\u00fczde, bu davran\u0131\u015f\u0131n bonobolarda g\u00f6r\u00fclmesinin daha muhtemel oldu\u011funu s\u00f6yleyebiliriz. Kongo Demokratik Cumhuriyeti\u2019nde bir bar\u0131naktaki 43 bireyden olu\u015fan bir bonobo grubu \u00fczerinde testler y\u00fcr\u00fcten ara\u015ft\u0131rmac\u0131lar, bonobolar\u0131n da, t\u0131pk\u0131 \u2013insan\u2013 bebekler gibi di\u011fer bireylere sosyal davran\u0131\u015flar\u0131na g\u00f6re ya da t\u0131pk\u0131 bizim yapt\u0131\u011f\u0131m\u0131z gibi yard\u0131msever insanlar\u0131 tercih etmek gibi bir ayr\u0131mda bulunup bulunmad\u0131\u011f\u0131n\u0131 g\u00f6rmek ad\u0131na \u00e7e\u015fitli deneyler tasarlad\u0131. Tasarlanan deneylerin birinde, \u00e7e\u015fitli ya\u015flardan 24 bonoboya \u00fc\u00e7 farkl\u0131 animasyonlu \u015fekiller i\u00e7eren bir dizi \u00e7izgi filmler izletildi. Video, antropomorfik bir dairenin bir tepeye t\u0131rmanmaya \u00e7al\u0131\u015fmas\u0131n\u0131 g\u00f6steriyordu. Baz\u0131 durumlarda, daire, tepeye t\u0131rman\u0131rken bir \u00fc\u00e7gen ona yard\u0131m ediyordu; di\u011ferlerinde ise, bir kare, dairenin zirveye ula\u015fmas\u0131n\u0131 engelliyordu. Videolar\u0131n izletilmesinin ard\u0131ndan, apelere ayn\u0131 meyveden iki dilim sunuldu; dilimlerden birisi \u2013yard\u0131msever\u2013 \u00fc\u00e7gen \u015feklinde kesilirken, di\u011fer dilim \u2013engelleyici\u2013 kare \u015feklinde kesilmi\u015fti.\u00a0 T\u0131pk\u0131 insan bebekleri gibi, bonobolar da her bireyi sosyal davran\u0131\u015flar\u0131na dayanarak ay\u0131rt edebilmelerine ra\u011fmen, bebeklerin aksine bonobolar kare dilimi tercih ettiler.\n Di\u011fer deneylerde ise, bonobolara, kay\u0131p bir oyunca\u011f\u0131n yard\u0131msever bir insan taraf\u0131ndan bulunup geri getirildi\u011fi ya da engelleyici bir insan taraf\u0131ndan \u00e7al\u0131nd\u0131\u011f\u0131 g\u00f6r\u00fcnt\u00fclerini i\u00e7eren bir dizi ske\u00e7 izletildi. T\u0131pk\u0131 ge\u00e7mi\u015fte oldu\u011fu gibi, bonobolar, yard\u0131mseverin sundu\u011fu yiyecek yerine engelleyicinin sundu\u011fu yiyece\u011fi kabul etmeyi tercih etti. Orijinal bebek \u00e7al\u0131\u015fmalar\u0131, deneklerin, ilk etapta yard\u0131mseverleri se\u00e7ip se\u00e7medi\u011fini g\u00f6rmekten ziyade ahl\u00e2ki ve ahl\u00e2ki olmayan eylemleri ay\u0131rt edip edemediklerini g\u00f6rmeyi i\u00e7eriyordu. Bu \u00e7al\u0131\u015fmalarda bebekler, \u201ciyi insan\u0131\u201d tercih etmi\u015flerdi, ancak bonobo deneylerinden elde edilen sonu\u00e7lar da ayn\u0131 ayr\u0131m g\u00f6zetme yetisine i\u015faret ediyordu. Oysa, bonobolar \u201ck\u00f6t\u00fc insan\u0131\u201d tercih ettiler ve bu da bonobolar\u0131n bu durumu tamamen farkl\u0131 g\u00f6rebildi\u011fi ihtimalini ortaya \u00e7\u0131kar\u0131yor. Bonobolara izletilen son video serisinde, animasyonlu \u015fekillerin ekran\u0131n bir k\u00f6\u015fesine eri\u015fme noktas\u0131ndaki yar\u0131\u015flar\u0131 (bir \u015fekil d\u00fczenli olarak ikinicinin yerini al\u0131yor) g\u00f6steriliyordu. Herhangi bir ahl\u00e2ki karma\u015f\u0131kl\u0131k eklenmese de, bonobolar\u0131n, bu videolar\u0131n ard\u0131ndan bask\u0131n \u00e7\u0131kan \u015fekille ili\u015fkilendirilmi\u015f yiyece\u011fi tercih ettikleri g\u00f6r\u00fcld\u00fc. Ara\u015ft\u0131rmac\u0131lar, sonu\u00e7lar\u0131 daha detayl\u0131 incelediklerinde, d\u00f6rt deneyde de g\u00f6r\u00fclen bu se\u00e7im \u00f6rg\u00fcs\u00fcn\u00fcn, yeti\u015fkin bonobolar\u0131n (9 ya\u015f ve yukar\u0131s\u0131) tercihleri oldu\u011fu, gen\u00e7 ve yavrularda (4-9 ya\u015f aras\u0131) belirgin bir tercih \u00f6rg\u00fcs\u00fcn\u00fcn olmad\u0131\u011f\u0131n\u0131 g\u00f6rd\u00fc. \u0130nsanlarda antisosyal olarak g\u00f6r\u00fclen davran\u0131\u015flar, bonobo toplumunda, sosyal bask\u0131nl\u0131\u011f\u0131n (yeti\u015fkinlere \u00f6zel belirli bir ilgi) bir yans\u0131mas\u0131 olabilir. Kat\u0131 bir sosyal hiyerar\u015fi i\u00e7erisinde ya\u015fayan apeler i\u00e7in, hiyerar\u015finin tepesindeki bireylerle arkada\u015fl\u0131k; yiyece\u011fe, e\u015fe ve di\u011fer getirilere eri\u015fimin daha kolay olmas\u0131 anlam\u0131na gelir. Ger\u00e7ekten de, bonobolar, esas\u0131nda kolayca kazanabilecekleri yiyecek i\u00e7in bile\u00a0y\u00fcksek stat\u00fcdeki bireylere yalvar\u0131yorlar. Ara\u015ft\u0131rmac\u0131lar bu davran\u0131\u015f\u0131, bonobolar\u0131n sosyal hiyerar\u015fideki yerlerini kabul ettiklerini ve ayn\u0131 zamanda da iplerin kimin elinde oldu\u011fununun fark\u0131nda olduklar\u0131n\u0131 g\u00f6sterme amac\u0131yla sergilediklerini ileri s\u00fcr\u00fcyor. Current Biology\u2018de yay\u0131mlanan ara\u015ft\u0131rma sonu\u00e7lar\u0131,\u00a0ba\u015fkalar\u0131na k\u00f6t\u00fc davranan bireylerden ka\u00e7\u0131nma tercihinin, insanlar\u0131 di\u011fer maymunlardan ay\u0131ran \u015feylerden biri oldu\u011fu fikrini desteklemektedir. Ancak yine de, iki t\u00fcr\u00fc, izledikleri videolara dayanan tepkiler \u00fczerinden, \u00f6zellikle de insanlar\u0131n ahl\u00e2ki de\u011fer y\u00fckledi\u011fi ancak bonobolar\u0131n sosyal bask\u0131nl\u0131\u011f\u0131n bir sembol\u00fc olarak g\u00f6rd\u00fckleri bir durum \u00fczerinden k\u0131yaslamak pek de ak\u0131lc\u0131 olmayabilir. Birden fazla t\u00fcr\u00fcn kar\u015f\u0131la\u015ft\u0131r\u0131ld\u0131\u011f\u0131 di\u011fer pek \u00e7ok \u00e7al\u0131\u015fmada da oldu\u011fu gibi, deney sonu\u00e7lar\u0131, genellikle cevaplardan ziyade daha \u00e7ok soruyu ortaya \u00e7\u0131kar\u0131r. \u0130ki \u00e7al\u0131\u015fma sonucuna bakarak; bonobo ve insan bebeklerinin z\u0131t tercihler g\u00f6sterdi\u011fini s\u00f6yleyebiliriz. Ancak yine de daha fazla ara\u015ft\u0131rman\u0131n yap\u0131lmas\u0131 gerekti\u011fini vurgulamam\u0131z gerekiyor.  Besbelli ki bir cemaat hissini a\u00e7\u0131\u011fa \u00e7\u0131karan en b\u00fcy\u00fck g\u00fc\u00e7, d\u0131\u015fardakilere duyulan husumettir. Normalde \u00e7at\u0131\u015fmal\u0131 olan unsurlar\u0131 birlik olmaya zorlar. Hayvanat bah\u00e7esinde g\u00f6r\u00fclmeyebilir ama do\u011fadaki \u015fempanzeler i\u00e7in \u00f6nemli bir etkendir. Bizim t\u00fcr\u00fcm\u00fczde, d\u00fc\u015fmanlara kar\u015f\u0131 birle\u015filece\u011fi kesindir. Bu y\u00fczden de d\u00fcnya bar\u0131\u015f\u0131 i\u00e7in en b\u00fcy\u00fck garantinin \u201cuzayl\u0131 d\u00fc\u015fmanlar\u201d oldu\u011fu s\u0131k s\u0131k s\u00f6ylenir. Nihayet Orwellci \u201csava\u015f bar\u0131\u015ft\u0131r\u201d retori\u011fini uygulamaya koyabiliriz. \u0130nsan evrimi s\u0131ras\u0131nda d\u0131\u015f-gruba duyulan d\u00fc\u015fmanl\u0131k i\u00e7-grup dayan\u0131\u015fmas\u0131n\u0131 te\u015fvik etmi\u015f, hatta buradan ahlak ortaya \u00e7\u0131km\u0131\u015ft\u0131r. Maymunlar gibi sadece kendi \u00e7evremizdeki ili\u015fkileri iyile\u015ftirmek yerine, cemaatin de\u011ferine ve bireysel \u00e7\u0131karlara \u00fcst\u00fcn olmas\u0131 gerekti\u011fine dair kapsaml\u0131 \u00f6\u011fretiler geli\u015ftirmi\u015fizdir. En asil kazan\u0131m\u0131m\u0131z\u0131n -ahlak\u0131n- en baya\u011f\u0131 davran\u0131\u015f\u0131m\u0131zla -sava\u015fla- evrimsel ba\u011flar\u0131 olmas\u0131nda derin bir ironi vard\u0131r. Birincisi i\u00e7in gerekli olan cemaat hissini, ikincisi temin eder. Birbiriyle \u00e7at\u0131\u015fan bireysel \u00e7\u0131karlarla ortak \u00e7\u0131karlar aras\u0131ndaki kritik noktay\u0131 a\u015ft\u0131\u011f\u0131m\u0131zda herkesin ortak refaha katk\u0131da bulunmas\u0131 i\u00e7in toplum bask\u0131s\u0131n\u0131 icat ettik. Toplum i\u00e7in do\u011fru olan\u0131 te\u015fvik etmek, yanl\u0131\u015f olan\u0131 bast\u0131rmak i\u00e7in bir onay ve ceza yap\u0131s\u0131 geli\u015ftirdik \u2013 su\u00e7luluk duygusu ve utan\u00e7 gibi i\u00e7selle\u015ftirilmi\u015f cezalar da dahil buna. Ahlak, toplum dokusunu g\u00fc\u00e7lendirmek i\u00e7in ba\u015fl\u0131ca arac\u0131m\u0131z oldu. (\u2026) Ahlak\u0131n temellerini hissiyatta g\u00f6rd\u00fckten sonra, evrimle\u015fmesi konusunda Darwin ve Westermarck\u2019a kat\u0131lmak ve k\u00fclt\u00fcrle dinin cevap oldu\u011funu d\u00fc\u015f\u00fcnenlere kat\u0131lmamak kolayd\u0131r. Modern dinler sadece birka\u00e7 bin seneliktir. Dinler \u00e7\u0131kmadan \u00f6nce insan psikolojisinin k\u00f6kten bir farkl\u0131l\u0131k g\u00f6sterdi\u011fini d\u00fc\u015f\u00fcnmek zordur. Elbette din ve k\u00fclt\u00fcr\u00fcn de oynayacak rolleri vard\u0131r ama ahlak\u0131n temel ta\u015flar\u0131 kesinlikle insan \u00f6ncesi d\u00f6nemden kalmad\u0131r. Bunlar\u0131 primat akrabalar\u0131m\u0131zda g\u00f6r\u00fcr\u00fcz. Bonobolarda empati, \u015fempanzelerdeyse kar\u015f\u0131l\u0131kl\u0131l\u0131k \u00e7ok barizdir. Ahlaki kurallar bize, bu e\u011filimleri ne zaman ve nas\u0131l uygulayaca\u011f\u0131m\u0131z\u0131 s\u00f6yler ama e\u011filimlerin kendisi ezelden beri mevcuttur. \u2013 Frans de Waal (\u0130\u00e7imizdeki Maymun \u2013 ISBN: 9789753426879)", "tags": ["Eteneli-memeliler alts\u0131n\u0131f\u0131 (Eutheria)", "hayvan davran\u0131\u015flar\u0131 (etoloji)", "hayvanbilim (zooloji)", "Memeliler s\u0131n\u0131f\u0131 (Mammalia)", "primatoloji"]},
{"source": "bilimfili.com", "url": "https://bilimfili.com/insanlarin-yuz-ifadelerini-taklit-ederek-ne-hissettiklerini-anlayabilir-miyiz/", "category": "psikoloji", "date": "23 Ocak 2018", "title": "\u0130nsanlar\u0131n Y\u00fcz \u0130fadelerini Taklit Ederek Ne Hissettiklerini Anlayabilir miyiz?", "content": "\u201cBirisinin ne kadar bilge ya da ne kadar aptal, ne kadar iyi ya da ne kadar k\u00f6t\u00fc oldu\u011funu ya da ne d\u00fc\u015f\u00fcnd\u00fc\u011f\u00fcn\u00fc anlamak istedi\u011fimde y\u00fcz ifademi olabildi\u011fince onunkine benzetirim ve ard\u0131ndan zihnimde ya da kalbimde, bu ifadeye uygun d\u00fc\u015fen hangi duygu ve d\u00fc\u015f\u00fcnceler ortaya \u00e7\u0131kacak diye beklerim.\u201d \u2013Edgar Allan Poe, \u201cPurloined Mektubu\u201d Poe\u2019nun bir k\u0131sa \u00f6yk\u00fcs\u00fcnden yapt\u0131\u011f\u0131m\u0131z yukar\u0131daki al\u0131nt\u0131, tahmin oyunlar\u0131n\u0131 kazanmak i\u00e7in empatik becerilerini kullanan ak\u0131ll\u0131 bir \u00f6\u011frenciye at\u0131fta bulunmaktad\u0131r. Bu, ayn\u0131 zamanda 2015 y\u0131l\u0131nda\u00a0Trends in Cognitive Sciences\u2018da yay\u0131mlanan ve y\u00fcz ifadelerini taklit etmenin duygular\u0131 okuyabilmemize nas\u0131l yard\u0131mc\u0131 oldu\u011funu ortaya koyan bir ara\u015ft\u0131rma makalesinin de epigraf\u0131d\u0131r. Poe\u2019nun k\u0131sa \u00f6yk\u00fcs\u00fcndeki bu \u00f6\u011frencinin stratejisi, asl\u0131nda bizlerin de etkile\u015fim i\u00e7erisinde oldu\u011fumuz insanlara dair bilin\u00e7siz olarak uygulad\u0131\u011f\u0131m\u0131z, i\u015fe yarar bir y\u00f6ntemdir. Ba\u015fkalar\u0131n\u0131n y\u00fcz ifadelerini taklit ediyoruz ve ara\u015ft\u0131rma makalesi, ayn\u0131 y\u00fcz ifadelerini yapt\u0131\u011f\u0131m\u0131zda bu hareketlerin ayn\u0131 duygular\u0131 ya\u015famam\u0131za yard\u0131mc\u0131 oldu\u011funu ortaya koyuyor. Bu sensorimotor uyar\u0131m, di\u011fer ki\u015finin ne hissediyor olabilece\u011fini anlamam\u0131za yard\u0131mc\u0131 oluyor. Bu nedenle, mimikleri taklit etmek, ba\u015fkalar\u0131n\u0131n duygular\u0131n\u0131 okumam\u0131za olanak sa\u011fl\u0131yor. \u00d6te yandan, bu durumun tersi de do\u011fru olabilir. Baz\u0131 deliller, taklit yetisindeki zay\u0131flaman\u0131n, duygular\u0131 anlama yetimizi azaltt\u0131\u011f\u0131n\u0131 g\u00f6steriyor. \u00d6rne\u011fin,\u00a0Basic and Applied Social Psychology \u2018de yay\u0131mlanan bir ara\u015ft\u0131rmada, erkek bebeklerin emzik emme s\u00fcrelerinin uzamas\u0131, bu \u00e7ocuklar\u0131n b\u00fcy\u00fcd\u00fc\u011f\u00fcnde a\u011f\u0131zla ilgili duygusal ifadeleri ve nihayetinde de ba\u015fkalar\u0131n\u0131n y\u00fcz ifadelerini taklit etmede daha az ba\u015far\u0131l\u0131 olduklar\u0131n\u0131 ortaya koydu. (Ayn\u0131 etki k\u0131z \u00e7ocuklar\u0131nda g\u00f6zlemlenmedi.)\u00a0PLoS One\u2018da 2014 y\u0131l\u0131nda yay\u0131mlanan bir ba\u015fka ara\u015ft\u0131rmada da, \u015feffaf di\u015f d\u00fczeltici ve koruyucu\u00a0(ifadeleri taklit edebilmeyi engeller) kullanan \u00fcniversite \u00f6\u011frencilerinin, bu koruyucuyu kullanmayan \u00f6\u011frencilere k\u0131yasla ger\u00e7ek ve sahte g\u00fcl\u00fc\u015fleri birbirinden ay\u0131rt etmede daha ba\u015far\u0131s\u0131z olduklar\u0131 ortaya koyuldu. Y\u00fcz\u00fcm\u00fcze yans\u0131tt\u0131\u011f\u0131m\u0131z ifadeler i\u00e7eride ne hissettiklerimizdir. Peki s\u00fcreci tersine \u00e7evirsek? Yani, y\u00fcz\u00fcm\u00fcz\u00fc bir ifadeye soksak, bu ifade ile ilgili duygular\u0131 i\u00e7eride hissedebilir miyiz? Bu durum m\u00fcmk\u00fcn g\u00f6r\u00fcn\u00fcyor. \u00d6rne\u011fin, kendinizi g\u00fclmeye zorlarsan\u0131z, daha iyi hissedebilirsiniz. Y\u00fcz felci ya\u015fayan insanlarda, a\u011f\u0131z\u0131n k\u00f6\u015felerini kald\u0131rmay\u0131 ve hareket ettirmeyi sa\u011flayan elmac\u0131k kemi\u011fi (zigomatik) kas\u0131n\u0131n hareketsizlik derecesi ki\u015finin depresyon olas\u0131l\u0131\u011f\u0131n\u0131 g\u00fc\u00e7lendirir. \u0130\u015fte bu y\u00fczden, ba\u015fka bir insan\u0131n \u00e7ehresini taklit etti\u011fimizde, duygularla ili\u015fkili ayn\u0131 i\u00e7 ba\u011flant\u0131 bizde de aktif hale gelir ve ayn\u0131 zamanda bu duygular\u0131 da \u2013en az\u0131ndan kendimize has versiyonlar\u0131n\u0131\u2013 taklit ederiz. G\u00fcl\u00fcmsemenin; neden mutlulukla ya da as\u0131k suratl\u0131l\u0131\u011f\u0131n neden \u00fcz\u00fcnt\u00fc ile ili\u015fkilendirildi\u011fini merak ediyor olabilirsiniz. Bunun nedeni, pek \u00e7ok ifadenin o kadar da evrensel olmamas\u0131d\u0131r.\u00a0Bu ifadeler \u00f6\u011frenme ve k\u00fclt\u00fcr taraf\u0131ndan \u015fekillendirilmi\u015f k\u0131sa, incelikli ve ki\u015fiye \u00f6zg\u00fc y\u00fcz jestleridir. Farkl\u0131 duygular, tutumlar ve niyetler; ka\u015f pozisyonundaki, kafa e\u011fikli\u011findeki ya da dudak hareketindeki hafif bir de\u011fi\u015fimle ifade edilebilir.\u00a0Taklit yoluyla, bu duygusal ifadeleri isimlendirmeden veya onlar\u0131 d\u00fc\u015f\u00fcnmeden bile anlayabiliriz. \u00d6te yandan, duygular\u0131 anlamak i\u00e7in y\u00fcz taklidi yapmak mutlak suretle gerekli de\u011fildir. \u00d6rne\u011fin, y\u00fcz ifadelerine ili\u015fkin bilgiyi engelleyen, y\u00fcz kaslar\u0131ndaki bir zay\u0131fl\u0131k ya da fel\u00e7 durumu olan Moebius sendromuna sahip insanlar, hala di\u011fer insanlar\u0131n duygular\u0131n\u0131 okuyabiliyor. Bilim insanlar\u0131, bir ba\u015fkas\u0131n\u0131n ifadelerinin zihinsel i\u015flemesi s\u00fcrecinde ilk olarak y\u00fcz taklidinin mi yoksa duygusal tan\u0131mlaman\u0131n m\u0131 \u00f6nce geldi\u011fi konusunda tam olarak bir sonuca varm\u0131\u015f de\u011filler. Bir hipoteze g\u00f6re, taklidin duygular\u0131 tetiklemesinden ziyade, y\u00fcz taklidi bir ba\u015fkas\u0131n\u0131n duygusal tan\u0131mlamas\u0131n\u0131n yans\u0131mas\u0131d\u0131r. Yani bu hipoteze g\u00f6re, y\u00fcz taklidi birincil de\u011fil ikincildir. \u00d6te yandan, motor ve mental tepkilerin birbirini ortakla\u015fa etkiliyor olmas\u0131 da m\u00fcmk\u00fcnd\u00fcr. Taklit yetisi; yaln\u0131zca daha soyut ve empatetik hisler \u015feklinde, duygusal alg\u0131y\u0131 de\u011fil, ayn\u0131 zamanda g\u00f6rsel alg\u0131y\u0131 da etkileyebilir. A\u011fustos 2016\u2019da\u00a0Psychonomic bulletin & review\u2018de yay\u0131mlanan bir ara\u015ft\u0131rmada, y\u00fcz hareketlerini engelleyen jel bazl\u0131 bir y\u00fcz maskesi takan kat\u0131l\u0131mc\u0131lar\u0131n, duygusal ifadelerde k\u00fc\u00e7\u00fck de\u011fi\u015fiklikler g\u00f6steren foto\u011fraflar\u0131 ay\u0131rt etmede g\u00fc\u00e7l\u00fck ya\u015fad\u0131klar\u0131 ortaya koyuldu. Yap\u0131lan \u00e7al\u0131\u015fmada, kat\u0131l\u0131mc\u0131lara \u00f6fkeliden \u00fczg\u00fcne do\u011fru bir s\u00fcreklilik i\u00e7eren tek bir foto\u011fraf g\u00f6sterildi. Ard\u0131ndan kat\u0131l\u0131mc\u0131lara, birisi hen\u00fcz g\u00f6rd\u00fckleri, di\u011feri de ge\u00e7i\u015f s\u00fcrecini i\u00e7eren iki foto\u011fraf g\u00f6sterildi ve hen\u00fcz g\u00f6rd\u00fckleri foto\u011fraf\u0131n hangisi oldu\u011funu belirlemeleri istendi. Jel bazl\u0131 maske takan kat\u0131l\u0131mc\u0131lar\u0131n, jel maskesi takmayan kontrol grubuna k\u0131yasla foto\u011fraflar\u0131 ay\u0131rt etmede daha az ba\u015far\u0131l\u0131 olduklar\u0131 g\u00f6r\u00fcld\u00fc. Bu da bir ifadeyi taklit etmenin onu tam anlam\u0131yla g\u00f6rmede \u00f6nemli oldu\u011funu ortaya koyuyor. Hemen \u015fimdi y\u00fcz ifadelerini taklit etmeyi deneyece\u011finiz bir kar\u015f\u0131l\u0131kl\u0131 konu\u015fma i\u00e7in heyecanlan\u0131yorsan\u0131z, bir hat\u0131rlatmada bulunmam\u0131z gerekiyor. Birisi sizi dinlerken onun mimiklerini taklit ederek konu\u015fmaya \u00e7al\u0131\u015fmak olduk\u00e7a zordur. \u00c7\u00fcnk\u00fc kar\u015f\u0131l\u0131kl\u0131 konu\u015fmalar kendi taklit sistemlerini i\u00e7erir, y\u00fcz ifadelerinin taklidine ili\u015fkin bu dinamikler kendinizin konu\u015fmac\u0131 olmad\u0131\u011f\u0131 durumlara daha kolay uygulanabilir. \u00d6rne\u011fin, daha \u00f6nce tan\u0131mad\u0131\u011f\u0131n\u0131z birisiyle kar\u015f\u0131la\u015ft\u0131\u011f\u0131n\u0131zda deneyin. Birisi size g\u00fcl\u00fcms\u00fcyorsa, bu durum onun yakla\u015f\u0131labilir ve tehlikeli olmad\u0131\u011f\u0131n\u0131 ve/veya size benzer bir kategorinin \u00fcyesi oldu\u011funun g\u00f6stergesidir. Buradaki en \u00f6nemli nokta, \u201cBu bir yakla\u015f\u0131labilir g\u00fcl\u00fcmseme t\u00fcr\u00fc.\u201d genel etiketlemesi yapmaman\u0131zd\u0131r. \u00c7\u00fcnk\u00fc farkl\u0131 bir g\u00fcl\u00fcmseme t\u00fcr\u00fc sizi geri de itebilir. Bu tarz bir duygusal anlama, dilini bilmedi\u011finiz bir \u00fclkede \u00f6zellikle i\u015fe yarar olabilir. E\u011fer ba\u015fkalar\u0131yla konu\u015fma anlam\u0131nda ileti\u015fim kurabilme yetisinden yoksun oldu\u011funuz bir \u00fclkedeyseniz, ki\u015finin y\u00fcz ifadelerini taklit etmek size ger\u00e7ekten de incelikli veriler sunar. Ancak, \u201cTamam g\u00fcld\u00fc, o halde arkada\u015f olabiliriz.\u201d de dememelisiniz. \u00c7\u00fcnk\u00fc bunu yapman\u0131n biraz ahmak\u00e7a bir davran\u0131\u015f olaca\u011f\u0131n\u0131 da biliyorsunuzdur. Bunun yerine, taklit etti\u011finiz g\u00fcl\u00fcmsemenin anlam\u0131na g\u00f6re davran\u0131\u015flar\u0131n\u0131z\u0131 ayarlamal\u0131s\u0131n\u0131z. Peki, yaz\u0131m\u0131z\u0131n giri\u015finde al\u0131nt\u0131lad\u0131\u011f\u0131m\u0131z Poe k\u0131sa \u00f6yk\u00fcs\u00fcndeki gibi, insanlar ba\u015fkalar\u0131n\u0131 bilin\u00e7li bir \u015fekilde taklit etme yeteneklerini geli\u015ftirerek, kendi duygusal kavray\u0131\u015flar\u0131n\u0131 geli\u015ftirmeyi \u00f6\u011frenebilir mi? Poe\u2019dan yapt\u0131\u011f\u0131m\u0131z al\u0131nt\u0131da bilin\u00e7li yap\u0131lan bir eylemden bahsediliyor. Ki\u015fi, bunu bilin\u00e7li yapmay\u0131 deneyebilir, ancak bizler genellikle otomatik ve kas\u0131t i\u00e7ermeyen bi\u00e7imde yapt\u0131\u011f\u0131m\u0131z i\u00e7in bu durum biraz zor g\u00f6r\u00fcn\u00fcyor. Kendili\u011finden olan ve kas\u0131t i\u00e7eren ifadeler, beynin farkl\u0131 alanlar\u0131n\u0131n \u00e7al\u0131\u015fmas\u0131n\u0131 gerektirir, dolay\u0131s\u0131yla, bilin\u00e7li ve bilin\u00e7siz yap\u0131lan taklidin etkileri muhtemelen ayn\u0131 olmayacakt\u0131r.", "tags": ["beyin", "duygular", "insan davran\u0131\u015flar\u0131 (davran\u0131\u015f bilimleri)", "insan y\u00fcz\u00fc"]},
{"source": "bilimfili.com", "url": "https://bilimfili.com/oyun-bagimliligi-bir-tur-hastalik-mi/", "category": "psikoloji", "date": "28 Ocak 2018", "title": "Oyun Ba\u011f\u0131ml\u0131l\u0131\u011f\u0131 Bir T\u00fcr Hastal\u0131k m\u0131?", "content": "D\u00fcnya Sa\u011fl\u0131k \u00d6rg\u00fct\u00fc (WHO), oyun ba\u011f\u0131ml\u0131l\u0131\u011f\u0131n\u0131 Uluslararas\u0131 Hastal\u0131k S\u0131n\u0131fland\u0131rmas\u0131\u2019n\u0131n bir sonraki g\u00fcncellemesinde, ruh hastal\u0131klar\u0131 b\u00f6l\u00fcm\u00fcne ekleyebilir. Oyun ba\u011f\u0131ml\u0131l\u0131\u011f\u0131, tasla\u011f\u0131 yay\u0131mlanan bu listede \u201cGaming Disorder\u201d yani \u201cOyun Bozuklu\u011fu\u201d ba\u015fl\u0131\u011f\u0131 alt\u0131nda kendine yer bulmu\u015f durumda. Peki sizce oyun al\u0131\u015fkanl\u0131\u011f\u0131n\u0131z zihinsel bir sa\u011fl\u0131k problemi mi? Pek \u00e7ok insan alkol ve uyu\u015fturucu ba\u011f\u0131ml\u0131l\u0131\u011f\u0131n\u0131n neden ac\u0131ya neden oldu\u011funu tahmin edebilir. Ba\u011f\u0131ml\u0131l\u0131k, bireyleri ola\u011fan d\u0131\u015f\u0131 \u015feyler yapmaya zorlar ve bunlar genellikle bireylere zarar veren davran\u0131\u015flard\u0131r. Bu t\u00fcr ba\u011f\u0131ml\u0131l\u0131klar madde ba\u011f\u0131ml\u0131l\u0131\u011f\u0131 s\u0131n\u0131f\u0131na girer. Ancak kumar oynamak gibi davran\u0131\u015flara da ba\u011f\u0131ml\u0131 olabilirsiniz. Bilim insanlar\u0131 modern \u00e7a\u011fda davran\u0131\u015fsal ba\u011f\u0131ml\u0131l\u0131klar\u0131n, bilgisayar oyunlar\u0131 gibi g\u00f6r\u00fcn\u00fc\u015fte zarars\u0131z olan \u015feyleri olduk\u00e7a zararl\u0131 h\u00e2le getirebildi\u011fini ileri s\u00fcr\u00fcyor. Yay\u0131mlanan taslakta \u2013\u00f6zellikle\u2013 oyun oynaman\u0131n belirtilen \u00fc\u00e7 \u00f6zelli\u011fe uymas\u0131 durumunda hastal\u0131k olarak nitelendirilece\u011fine de\u011finiliyor: E\u011fer ki\u015fi, oyun al\u0131\u015fkanl\u0131\u011f\u0131na olan kontrol\u00fcn\u00fc kaybederse (oynama s\u0131kl\u0131\u011f\u0131, oynama s\u00fcresi, oyunu sonland\u0131rma zaman\u0131 vb.) ya da di\u011fer ilgi alan\u0131 veya aktiviteler yerine oyuna \u00f6ncelik vermeye ba\u015flarsa ve son olarak da olumsuz sonu\u00e7lara ra\u011fmen oyun oynamaya devam ederse. Bireyi bu listedeki davran\u0131\u015flara g\u00f6re de\u011ferlendirmek, doktorlar\u0131n ba\u011f\u0131ml\u0131l\u0131\u011f\u0131 resmi olarak te\u015fhis etmesini sa\u011flayacakt\u0131r. K\u0131sacas\u0131 bireye oyun ba\u011f\u0131ml\u0131s\u0131 diyebilmek i\u00e7in oyun al\u0131\u015fkanl\u0131\u011f\u0131n\u0131n bireyin ki\u015fisel ili\u015fkilerine, okul veya i\u015f ya\u015fant\u0131s\u0131na zarar verecek kadar yo\u011fun bir \u015fekilde m\u00fcdahale etmesi gerekir. Fakat yine de bu maddelerin hepsinin hen\u00fcz bir taslaktan ibaret oldu\u011funu belirtelim, \u00e7\u00fcnk\u00fc resmi olarak tan\u0131 koymada kullan\u0131lmalar\u0131 i\u00e7in daha fazla klinik ara\u015ft\u0131rma yap\u0131lmas\u0131 gerekiyor. \u00d6rne\u011fin, Amerikan Psikiyatri Birli\u011fi (APA), oyun ba\u011f\u0131ml\u0131l\u0131\u011f\u0131n\u0131 bir bozukluk olarak s\u0131n\u0131fland\u0131rmay\u0131 reddediyor ve daha fazla ara\u015ft\u0131rman\u0131n yap\u0131lmas\u0131 gerekti\u011fini ileri s\u00fcr\u00fcyor. Ara\u015ft\u0131rmalar\u0131n kritik noktas\u0131n\u0131, \u00e7ok oyun oynayan fakat g\u00fcnl\u00fck ya\u015fant\u0131s\u0131nda problem ya\u015famayan birisi ile \u00e7ok oyun oynad\u0131\u011f\u0131 i\u00e7in g\u00fcnl\u00fck ya\u015fant\u0131s\u0131 k\u00f6t\u00fcye giden birisinin aras\u0131ndaki ayr\u0131m\u0131 yapabilmek olu\u015fturuyor. Bununla ilgili olarak Haziran 2017\u2019de\u00a0Journal of Addictive Behaviour\u2018da, oyun ba\u011f\u0131ml\u0131l\u0131\u011f\u0131n\u0131n te\u015fhisinde kar\u015f\u0131la\u015f\u0131lan zorluklar ve bunlar\u0131n \u00fcstesinden gelme yollar\u0131n\u0131n anlat\u0131ld\u0131\u011f\u0131 bir ara\u015ft\u0131rma yay\u0131mland\u0131. Ba\u011f\u0131ml\u0131l\u0131k, asl\u0131nda beynin \u00f6d\u00fcl ve motivasyon merkezi ile ilgilidir ve kroniktir. Ba\u011f\u0131ml\u0131l\u0131k, her zaman uyu\u015fturucuyla ilgili olmak zorunda de\u011fildir. Temelde, beynin \u00f6d\u00fcl merkezlerini harekete ge\u00e7irerek bize kendimizi iyi hissettiren hormonlar\u0131m\u0131z\u0131n salg\u0131lanmas\u0131n\u0131 sa\u011flayan herhangi bir madde ya da aktivite de ba\u011f\u0131ml\u0131l\u0131k olu\u015fturabilir. \u00d6rne\u011fin, bir bilgisayar oyunu s\u0131ras\u0131nda rakibinizi alt etti\u011finizde ya da oyunda en y\u00fcksek puan\u0131 ald\u0131\u011f\u0131n\u0131zda beyniniz buna nas\u0131l tepki veriyorsa, bir kadeh i\u00e7ki i\u00e7ti\u011finizde de buna benzer bir tepki verecektir. Olduk\u00e7a zarars\u0131z g\u00f6r\u00fcnen Candy Crush oyunu bile karakteristik renkleri sayesinde dopamin salg\u0131lanmas\u0131n\u0131 art\u0131r\u0131r ve renk dizilerini \u00e7\u00f6zmeleri i\u00e7in oyuncular\u0131 \u015fartland\u0131rabilir. Daha geli\u015fmi\u015f oyunlarda ise ba\u011f\u0131ml\u0131l\u0131k riski daha da ileriye gidebilir. World of Warcraft \u00f6rne\u011fini ele al\u0131rsak saatlerini bu oyunu oynayarak ge\u00e7iren ve kendisini d\u0131\u015f d\u00fcnyadan soyutlayan binlerce oyuncu var. Beynin verdi\u011fi bu tepkiler ki\u015filerin k\u00f6t\u00fc se\u00e7imler yapmas\u0131na sebep olabilir. Kanserojen oldu\u011funu bildi\u011finiz h\u00e2lde sigara i\u00e7ersiniz, i\u015finiz varken ya da arkada\u015flar\u0131n\u0131z ve ailenizle zaman ge\u00e7irmeniz gerekirken b\u00fct\u00fcn g\u00fcn bilgisayar oyunu oynars\u0131n\u0131z. Bunlar\u0131n sebebi beyninizin daha fazla dopamin salg\u0131lamak istemesidir. John Hopkins \u00dcniversitesi Halk Sa\u011fl\u0131\u011f\u0131 biriminden Do\u00e7. Dr. Bruce Lee\u2019ye g\u00f6re, hangi oyunun bize zarar verece\u011fini ve hangisinin bize fayda sa\u011flayaca\u011f\u0131n\u0131 anlamam\u0131z gerekiyor. Burada ki\u015finin se\u00e7ece\u011fi oyuna dair bilin\u00e7li bir soruyu y\u00fcr\u00fctebilmesinin \u00f6nemi ortaya \u00e7\u0131k\u0131yor. Kendiniz i\u00e7in k\u00fc\u00e7\u00fck bir kriter belirleyebilirsiniz, \u00f6rne\u011fin, oynad\u0131\u011f\u0131n\u0131z oyun g\u00fcnl\u00fck ya\u015fam\u0131n\u0131zda sizi yapaca\u011f\u0131n\u0131z di\u011fer aktiviteleri ertelemeye itiyor mu? Pek \u00e7ok oyun bo\u015f zaman aktivitesi olarak ba\u015flarken, giderek zaman\u0131n\u0131z\u0131n b\u00fcy\u00fck bir k\u0131sm\u0131n\u0131 i\u015fgal etmeye ba\u015flar. \u0130\u015fte bu noktada da kendinizin iyi bir g\u00f6zlemcisi olman\u0131z gerekiyor. \u00d6te yandan, oyunlar, ak\u0131l sa\u011fl\u0131\u011f\u0131na faydal\u0131 da olabilir. Yap\u0131lan ara\u015ft\u0131rmalarda, oyun oynaman\u0131n stresi azaltt\u0131\u011f\u0131, problem \u00e7\u00f6zme yetene\u011fini geli\u015ftirdi\u011fi ve el-g\u00f6z koordinasyonunu geli\u015ftirdi\u011fi g\u00f6zlemlendi. Bununla birlikte, g\u00fcn\u00fcm\u00fczde \u00e7o\u011funlukla oyun amac\u0131yla kullan\u0131lan \u201csanal ger\u00e7eklik\u201d (VR) teknolojisi ise ileride psikolojik tedavi ama\u00e7l\u0131 kullan\u0131labilir.", "tags": ["ba\u011f\u0131ml\u0131l\u0131k", "bilgisayar oyunlar\u0131"]},
{"source": "bilimfili.com", "url": "https://bilimfili.com/dindarlik-dusuk-zeka-ile-iliskilendirildi/", "category": "psikoloji", "date": "31 Ocak 2018", "title": "Dindarl\u0131k, D\u00fc\u015f\u00fck Zek\u00e2 \u0130le \u0130li\u015fkilendirildi", "content": "Elbette ki g\u00fc\u00e7l\u00fc dini inan\u00e7lara sahip olduk\u00e7a zeki insan \u00f6rnekleri bulunuyor. Fakat,\u00a0\u00e7e\u015fitli ara\u015ft\u0131rmalar, bir tanr\u0131ya inanc\u0131n, ortalama olarak, IQ testlerinde daha d\u00fc\u015f\u00fck skorlarla ili\u015fkili oldu\u011fu bulgusuna ula\u015fm\u0131\u015ft\u0131r. Frontiers in Psychology\u2018de 19 Aral\u0131k\u2019ta (2017)\u00a0 yay\u0131mlanan yeni bir ara\u015ft\u0131rmada ise, dindarl\u0131\u011f\u0131n, d\u00fc\u015f\u00fck zek\u00e2l\u0131l\u0131kla ili\u015fkisi ara\u015ft\u0131r\u0131ld\u0131. \u00d6nemli bir hipotez, bu korelasyonun, sezgisel problem \u00e7\u00f6zmeye y\u00f6nelik davran\u0131\u015fsal yanl\u0131l\u0131klar\u0131 yans\u0131tt\u0131\u011f\u0131n\u0131 ve bunun sezgisel d\u00fc\u015f\u00fcnce ile \u00e7at\u0131\u015ft\u0131\u011f\u0131 zaman hatalara neden oldu\u011funu ileri s\u00fcrmektedir. Yani dindar insanlar, sezgilerine daha ba\u011fl\u0131 kalan insanlard\u0131r. Dolay\u0131s\u0131yla genel zek\u00e2dan ziyade, bu insanlar, yaln\u0131zca sezgi ve mant\u0131\u011f\u0131n \u00e7at\u0131\u015fmaya girdi\u011fi g\u00f6revlerde g\u00f6rece daha k\u00f6t\u00fc sonu\u00e7lar elde edebiliyorlar ve bu da dindar insanlar\u0131n IQ testlerinde neden genelde d\u00fc\u015f\u00fck skorlar elde etti\u011fini a\u00e7\u0131klayabilir. Bu durumu ara\u015ft\u0131rmak i\u00e7in Bel\u00e7ika\u2019daki\u00a0Li\u00e8ge University ve Almanya\u2019daki\u00a0Saarland University\u2019den ara\u015ft\u0131rmac\u0131lar, 63.000\u2019den fazla insan\u0131 online ortamda; planlama, ak\u0131l y\u00fcr\u00fctme, ili\u015fkilendirme, dikkat ve i\u015fler bellek \u00f6l\u00e7\u00fcmleri yapan 12 bili\u015fsel g\u00f6rev setini i\u00e7eren 30 dakikal\u0131k bir teste tabi tuttu. \u00d6l\u00e7eklerde kat\u0131l\u0131mc\u0131lar ayr\u0131ca dini inan\u00e7lar\u0131n\u0131, agnostik ya da ateist olup olmad\u0131klar\u0131n\u0131 da belirttiler. Sonu\u00e7lar\u0131n analiz edilmesinin ard\u0131ndan,\u00a0ateist kat\u0131l\u0131mc\u0131lar\u0131n, ya\u015f ve e\u011fitim gibi demografik fakt\u00f6rleri kontrol ettikten sonra bile dindar kat\u0131l\u0131mc\u0131lardan daha iyi performans g\u00f6sterdikleri g\u00f6r\u00fcld\u00fc. Agnostiklerin ise b\u00fct\u00fcn g\u00f6revlerde ateistler ile inan\u00e7l\u0131lar aras\u0131nda bir yerde bulunma e\u011filimleri g\u00f6sterdi\u011fi g\u00f6zlemlendi. Ancak, herhangi bir dini inanca sahip kat\u0131l\u0131mc\u0131lar\u0131n, ak\u0131l y\u00fcr\u00fctme ve ili\u015fkilendirme yapabilmeyi gerektiren b\u00fct\u00fcn g\u00f6revlerde \u00e7ok daha k\u00f6t\u00fc sonu\u00e7lar elde etti\u011fi, yaln\u0131zca i\u015fler bellek testinde \u00e7ok k\u00fc\u00e7\u00fck bir farkla k\u00f6t\u00fc sonu\u00e7lar elde etti\u011fi g\u00f6r\u00fcld\u00fc. \u00d6te yandan, ak\u0131l y\u00fcr\u00fctmeyi gerektiren g\u00f6revlerden baz\u0131lar\u0131 \u2013\u00f6rne\u011fin, \u201crenk-kelime yeniden e\u015fle\u015ftirme\u201d olarak bilinen\u00a0Stroop Task\u2018\u0131n daha zor bir versiyonu gibi\u2013\u00a0sezgisel bir yan\u0131t ile mant\u0131ksal bir yan\u0131t aras\u0131nda maksimum \u00e7at\u0131\u015fma yaratmak \u00fczere tasarlanm\u0131\u015ft\u0131 ve en b\u00fcy\u00fck grup farkl\u0131l\u0131klar\u0131 bu g\u00f6revlerde ortaya \u00e7\u0131kt\u0131. Bu da dini inan\u00e7 sahibi bireylerin daha \u00e7ok sezgilerine dayand\u0131\u011f\u0131 d\u00fc\u015f\u00fcncesiyle tutarl\u0131l\u0131k g\u00f6steriyor. Buna kar\u015f\u0131n, a\u00e7\u0131k sezgisel cevaplar\u0131n bulunmad\u0131\u011f\u0131 karma\u015f\u0131k bir ak\u0131l y\u00fcr\u00fctme g\u00f6revinde \u2013t\u00fcmdengelimci ak\u0131l y\u00fcr\u00fctme\u2013 ise daha k\u00fc\u00e7\u00fck bir grup farkl\u0131l\u0131\u011f\u0131 g\u00f6r\u00fcld\u00fc. Ara\u015ft\u0131rma sonu\u00e7lar\u0131; dindarl\u0131k etkisinin, daha genel anlamda zek\u00e2 ya da ak\u0131l y\u00fcr\u00fctme yetisinin aksine ak\u0131l y\u00fcr\u00fctme ve sezgisellik aras\u0131nda bir \u00e7at\u0131\u015fmayla ili\u015fkili oldu\u011funu ileri s\u00fcren hipoteze yeni deliller sa\u011fl\u0131yor.", "tags": ["inan\u00e7lar", "zeka"]},
{"source": "bilimfili.com", "url": "https://bilimfili.com/akilli-telefon-bagimlisi-degil-sosyal-etkilesim-bagimlisiyiz/", "category": "psikoloji", "date": "12 \u015eubat 2018", "title": "Ak\u0131ll\u0131 Telefon Ba\u011f\u0131ml\u0131s\u0131 De\u011fil, Sosyal Etkile\u015fim Ba\u011f\u0131ml\u0131s\u0131y\u0131z", "content": "Etraf\u0131m\u0131z telefonun parlak ekran\u0131na bakmadan birka\u00e7 dakikadan uzun s\u00fcre ya\u015fayamayacak gibi g\u00f6r\u00fcnen insanlarla dolu. Neredeyse herkes s\u00fcrekli olarak arkada\u015flar\u0131n\u0131n sosyal medyada neler yapt\u0131klar\u0131n\u0131 g\u00f6steren bildirimleri takip eden veya s\u00fcrekli olarak mesajla\u015fan ki\u015filer haline geldi. Bu durum da pek \u00e7ok insanda, ak\u0131ll\u0131 telefonlar\u0131n asosyal davran\u0131\u015fa neden oldu\u011fu d\u00fc\u015f\u00fcncesini ortaya \u00e7\u0131kar\u0131yor. Peki, her \u015feye yanl\u0131\u015f a\u00e7\u0131dan bak\u0131yor olabilir miyiz? Ak\u0131ll\u0131 telefon ba\u011f\u0131ml\u0131l\u0131\u011f\u0131 asosyallikten ziyade a\u015f\u0131r\u0131-sosyallik olabilir mi? 29 Ocak\u2019ta (2018) kabul edilen ve yak\u0131nda\u00a0Frontiers in Psychology\u2018de yay\u0131mlanacak olan bir ara\u015ft\u0131rmada, ba\u015fkalar\u0131n\u0131 izleme ve takip etme ve ayn\u0131 zamanda da ba\u015fkalar\u0131 taraf\u0131ndan izlenme ve takip edilme tutkusunun evrimsel s\u00fcrecimizde \u00e7ok \u00f6ncelere dayand\u0131\u011f\u0131n\u0131 ileri s\u00fcr\u00fcyor. \u0130nsanlar, hayvanlar aleminde e\u015fsiz bir sosyal t\u00fcr olarak ve k\u00fclt\u00fcrel anlamda uygun davran\u0131\u015f aray\u0131\u015f\u0131 i\u00e7erisinde ba\u015fkalar\u0131ndan edinilecek d\u00fczenli bilgiye de ihtiya\u00e7 duyar bi\u00e7imde evrimle\u015fti. Bu, ayn\u0131 zamanda da; anlam, hedefler ve kimlik hissi bulabilmelerinin de bir yoludur. Yak\u0131nda yay\u0131mlanacak olan bu \u00e7al\u0131\u015fmada, McGill University\u2019den ara\u015ft\u0131rmac\u0131lar, ak\u0131ll\u0131 teknolojinin i\u015flevsiz kullan\u0131m\u0131 \u00fczerine g\u00fcncel literat\u00fcr\u00fc evrimsel bir mercekle g\u00f6zden ge\u00e7irdiler ve en ba\u011f\u0131ml\u0131l\u0131k yaratan ak\u0131ll\u0131 telefon fonksiyonlar\u0131n\u0131n neredeyse hepsinin ortak bir temay\u0131 payla\u015ft\u0131klar\u0131 bulgusuna ula\u015ft\u0131lar: \u0130nsanlar, di\u011fer insanlarla ba\u011flant\u0131 kurma arzusundad\u0131r. Esas\u0131nda ak\u0131ll\u0131 telefonlar, sosyalle\u015fmek gibi son derece sa\u011fl\u0131kl\u0131 ve normal bir insan ihtiyac\u0131ndan faydalan\u0131yor. Ancak ne var ki; a\u015f\u0131r\u0131 sosyallik sa\u011flayan bu durumun \u00f6l\u00e7e\u011fi ve temposu, beynin \u00f6d\u00fcl sisteminin a\u015f\u0131r\u0131 \u00e7al\u0131\u015fmas\u0131na ve nihayetinde de sa\u011fl\u0131ks\u0131z ba\u011f\u0131ml\u0131l\u0131klar\u0131n ortaya \u00e7\u0131kmas\u0131na neden olabilir. G\u0131dan\u0131n, bolca bulundu\u011fu ve D\u00fcnya n\u00fcfusunun neredeyse yar\u0131s\u0131 i\u00e7in kolayl\u0131kla eri\u015filebilir oldu\u011fu sanayi sonras\u0131 \u00e7evrelerde,\u00a0uzak evrimsel bask\u0131lar taraf\u0131ndan yontulmu\u015f ya\u011f ve \u015feker iste\u011fimiz, doyumsuz bir a\u015f\u0131r\u0131l\u0131\u011fa kolayl\u0131kla varabilir ve obezite, \u015feker hastal\u0131\u011f\u0131 ve kalp hastal\u0131\u011f\u0131 gibi hastal\u0131klara yol a\u00e7abilir. Ba\u011flanmak i\u00e7in bir ara\u00e7 olarak ak\u0131ll\u0131 telefon kullan\u0131m\u0131n\u0131n sosyal a\u00e7\u0131dan ihtiya\u00e7 ve \u00f6d\u00fclleri de, benzer \u015fekilde, hiper-sosyal takip etme durumunun manik tiyatrosunu \u00fcretme noktas\u0131na varabilir. Konu \u00fczerinde olduk\u00e7a fazla panik s\u00f6z konusudur. Ancak ara\u015ft\u0131rma, baz\u0131 g\u00fczel haberler sunuyor ve ba\u011f\u0131ml\u0131 olunan\u0131n ak\u0131ll\u0131 telefonlar de\u011fil, sosyal anlamda etkile\u015fim i\u00e7erisinde bulunma arzusunun oldu\u011funu ileri s\u00fcr\u00fcyor. Ara\u015ft\u0131rmada bu durumun \u00fcstesinden gelmenin de baz\u0131 basit \u00e7\u00f6z\u00fcmlerine de\u011finiliyor. Anl\u0131k\u00a0bildirimlerim al\u0131m\u0131n\u0131 kapatmak ve telefonunuzu kontrol etmek i\u00e7in uygun zaman aral\u0131klar\u0131 belirlemek, ak\u0131ll\u0131 telefon ba\u011f\u0131ml\u0131l\u0131\u011f\u0131n\u0131 kontrol alt\u0131na alma noktas\u0131nda iyi bir yol kat edebilmeyi m\u00fcmk\u00fcn k\u0131labilir. Ara\u015ft\u0131rma ayr\u0131ca, ak\u015fam saatlerinde ve hafta sonlar\u0131 mail g\u00f6nderimini yasaklayan \u015firket politikalar\u0131n\u0131n da \u00f6nemli oldu\u011funu ileri s\u00fcr\u00fcyor. \u00d6te yandan ak\u0131ll\u0131 telefon kullan\u0131m\u0131n\u0131n s\u0131kl\u0131\u011f\u0131na dair uygun zamanlamalar belirleme konusunda bir hareketin ba\u015flamas\u0131 gerekiyor. Ebeveyn ve \u00f6\u011fretmenler, konunun \u00f6nemine dair fark\u0131ndal\u0131k geli\u015ftirmeliler. \u0130\u015fte ba\u015flang\u0131\u00e7 i\u00e7in birka\u00e7 \u00f6neri:", "tags": ["ba\u011f\u0131ml\u0131l\u0131k", "insan davran\u0131\u015flar\u0131 (davran\u0131\u015f bilimleri)", "telefonlar"]},
{"source": "bilimfili.com", "url": "https://bilimfili.com/siyasi-partiler-kanaatlerimizi-nasil-etkiliyor-ve-ne-yapabiliriz/", "category": "psikoloji", "date": "21 \u015eubat 2018", "title": "Siyasi Partiler Kanaatlerimizi Nas\u0131l Etkiliyor ve Ne Yapabiliriz?", "content": "Yalan haberler neredeyse her yerde kar\u015f\u0131m\u0131za \u00e7\u0131kabiliyor ve pek \u00e7ok insan hala bu haberlere inanmaya devam ediyor. Duruma dair elbette ki psikoloji temelinde baz\u0131 a\u00e7\u0131klamalarda bulunabiliyoruz ancak yine de baz\u0131 insanlar\u0131n bu haberlere neden hala inand\u0131\u011f\u0131n\u0131 tamamen a\u00e7\u0131klayabilmi\u015f de\u011filiz. Nature Human Behaviour\u2019da May\u0131s (2017) ay\u0131nda yay\u0131mlanan bir ara\u015ft\u0131rma,\u00a0insan beyninin s\u0131n\u0131rl\u0131l\u0131klar\u0131n\u0131n da yalan haberlerin yay\u0131lmas\u0131nda ola\u011fan \u015f\u00fcphelilerden birisi oldu\u011funu ortaya koymu\u015ftu. Ara\u015ft\u0131rmaya g\u00f6re, insanlar a\u015f\u0131r\u0131 bi\u00e7imde yeni bilgiyle y\u00fcklendi\u011finde, iyiyi k\u00f6t\u00fcden ay\u0131rt etme noktas\u0131nda ba\u015fa \u00e7\u0131kma mekanizmalar\u0131n\u0131\u00a0idealden daha az kullanma e\u011filimi g\u00f6steriyor ve bu noktada da pop\u00fclaritenin cazibesi kaliteye \u00fcst\u00fcn geliyor. K\u0131sa, dikkat \u00e7ekici ve veri doygunlu\u011funa ula\u015fm\u0131\u015f bu \u00f6ld\u00fcr\u00fcc\u00fc kombinasyon, yalan haberlerin bu kadar etkili bir \u015fekilde yay\u0131lmas\u0131na olanak tan\u0131yabiliyor.\u00a0Sosyal medyan\u0131n, politika ve g\u00fcnl\u00fck ya\u015fam \u00fczerindeki \u00f6nemli etkilerinden kaynakl\u0131,\u00a0iyi ve k\u00f6t\u00fc bilgi aras\u0131nda bir ayr\u0131m g\u00f6zetme becerisi bug\u00fcn\u00fcn \u00e7evrimi\u00e7i bilgi a\u011flar\u0131nda her zamankinden daha \u00f6nemli hale geliyor. 20 \u015eubat\u2019da (2018)\u00a0Trends in Cognitive Sciences\u2018da yay\u0131mlanan bir ara\u015ft\u0131rmada ise, fikir ve g\u00f6r\u00fc\u015f temelinde siyasi bir parti aidiyetinin yalan haberlere inanmay\u0131 ne denli etkileyebildi\u011fi konusuna odaklan\u0131ld\u0131. Ara\u015ft\u0131rma sonu\u00e7lar\u0131, ki\u015finin tutarl\u0131 olabilmeden ziyade kimli\u011fine daha fazla de\u011fer addetmesinin, ki\u015fiyi, destek\u00e7isi olunan siyasi partinin inan\u0131\u015flar\u0131yla uyumluluk g\u00f6steren ancak esas\u0131nda yanl\u0131\u015f olan bilgileri kabul etme e\u011filimine s\u00fcr\u00fckledi\u011fini ortaya koyuyor. Kimlik ve tutarl\u0131l\u0131ktan yana olma aras\u0131ndaki bu de\u011fer uyu\u015fmazl\u0131\u011f\u0131, kalitesi y\u00fcksek haber kaynaklar\u0131n\u0131n art\u0131k neden yetersiz oldu\u011funu a\u00e7\u0131klayabilir ve bunun anla\u015f\u0131lmas\u0131, politik b\u00f6l\u00fcnmeleri ortadan kald\u0131rmak i\u00e7in daha iyi stratejiler bulmam\u0131za yard\u0131mc\u0131 olabilir. \u0130nsanlar, art\u0131k, i\u00e7inde bulunduklar\u0131 gruplarla uyumluluk g\u00f6sterme amac\u0131n\u0131, do\u011frudan uzakla\u015fmama amac\u0131ndan daha \u00fcst\u00fcn tutma e\u011filimi g\u00f6steriyor. Bu durumun \u00fclkemiz siyasetinin son y\u0131llardaki ana omurgas\u0131(zl\u0131\u011f\u0131) oldu\u011funu s\u00f6ylesek muhtemelen yanl\u0131\u015f bir tespitte bulunmu\u015f olmay\u0131z. Ara\u015ft\u0131rmac\u0131lar bu durumu,\u00a0kimlik-temelli inan\u00e7 modeli olarak isimlendiriyor. Modele g\u00f6re, insanlar, an i\u00e7erisinde kendileri i\u00e7in\u00a0en \u00e7ok neyin \u00f6nemli oldu\u011funa ba\u011fl\u0131 olarak farkl\u0131 fikirlere de\u011ferler at\u0131yor ve ard\u0131ndan da atad\u0131\u011f\u0131 bu de\u011ferleri do\u011fru olarak g\u00f6rd\u00fc\u011f\u00fc fikre karar vermek i\u00e7in kar\u015f\u0131la\u015ft\u0131r\u0131yor. \u00c7\u00fcnk\u00fc, siyasi partiler, insanlara aidiyetlik hissi sa\u011flayabilir ve destekleyicisi olunan siyasi parti ile fikirsel anlamda uzla\u015fm\u0131\u015f olmak;\u00a0kendilik hissini artt\u0131rabilir. Do\u011fruluk, ki\u015fi i\u00e7in ger\u00e7ekten de \u00f6nemli bir \u015fey olsa dahi, insanlar, bazen; bir konuyu, o konunun do\u011frulu\u011fundan ziyade kendileri i\u00e7in \u00f6nemine g\u00f6re de\u011ferlendirebiliyor. Bu durum ortaya \u00e7\u0131kt\u0131\u011f\u0131nda da, akla yatk\u0131nl\u0131\u011f\u0131n\u0131n ya da inand\u0131r\u0131c\u0131l\u0131\u011f\u0131n\u0131n bir \u00f6nemi olmaks\u0131z\u0131n, ki\u015fi, kendi siyasi partisinin g\u00f6r\u00fc\u015fleriyle uyumluluk g\u00f6steren fikirlere daha \u00e7ok inanma e\u011filimi g\u00f6steriyor. Bu da, normalde g\u00f6r\u00fc\u015flerimizi \u015fekillendirmek i\u00e7in kulland\u0131\u011f\u0131m\u0131z bilgi kaynaklar\u0131n\u0131n esas\u0131nda daha az etkiye sahip oldu\u011fu anlam\u0131na gelebiliyor. Ara\u015ft\u0131rmac\u0131lar, ger\u00e7ekten de kaliteli bir haber kayna\u011f\u0131ndan \u00e7\u0131km\u0131\u015f olsa dahi, ileri s\u00fcr\u00fclen haberin ki\u015fideki alg\u0131s\u0131na ili\u015fkin; kendisiyle ayn\u0131 grupta olmayan insanlar taraf\u0131ndan \u00fcretildi\u011fi y\u00f6n\u00fcnde oldu\u011funu iddia ediyor. En iyi yazarlara, en iyi ara\u015ft\u0131rmac\u0131 gazetecilere, en iyi editoryal standartlara sahip olmak gibi normalde g\u00f6z \u00f6n\u00fcnde bulundurulan pek \u00e7ok kriter hi\u00e7bir anlam ifade etmemeye ba\u015fl\u0131yor. Haberin do\u011fruluk olas\u0131l\u0131\u011f\u0131n\u0131n y\u00fcksek olmas\u0131na neden olabilecek bu kriterlerden ziyade, ki\u015fi, i\u00e7erisinde bulundu\u011fu grubun inan\u0131\u015flar\u0131yla tutarl\u0131l\u0131k g\u00f6sterip g\u00f6stermedi\u011fine odaklan\u0131yor. Bu y\u00fczden de siyasi partiler, hitap ettikleri kitlelerde bir aidiyet hissi olu\u015fturmak i\u00e7in bireyin; dini inan\u00e7 ve etnisite gibi hassas kimliklerini ve/veya tabular\u0131n\u0131 s\u0131kl\u0131kla kullanma yoluna gider. Bireyin, bilgiyi de\u011ferlendirmesine yard\u0131mc\u0131 olabilmesi i\u00e7in kritik yapabilme becerisini geli\u015ftirmek yalan haberlerin yay\u0131lmas\u0131na ve bu haberlere inan\u0131lmas\u0131na engel olabilir. Ara\u015ft\u0131rmac\u0131lardan Van Bavel, daha da basit bir \u00f6neride bulunuyor: \u201cE\u011fer bir uzla\u015fmazl\u0131k i\u00e7erisindeyseniz, kar\u015f\u0131n\u0131zdaki ki\u015fiye, \u201cVar m\u0131s\u0131n iddiaya?\u201d diye sorun. Tam bu noktada ki\u015finin do\u011frulu\u011fa y\u00f6nelimi artacakt\u0131r ve g\u00fcd\u00fclenmi\u015f bir d\u00fc\u015f\u00fcnce i\u00e7erisinde olup olmad\u0131\u011f\u0131n\u0131 g\u00f6rebilirsiniz. Hemen $20 \u00e7\u0131kar\u0131n, yanl\u0131\u015flanmak istemedi\u011fini g\u00f6receksiniz.\u201d \u00d6te yandan, kimlik etkisini azaltmaya \u00e7al\u0131\u015fmak da bir y\u00f6ntem olabilir.\u00a0Bununla birlikte, farkl\u0131 politik inan\u00e7lara sahip insanlarla nas\u0131l etkile\u015fim kuruldu\u011funa da dikkat edilmeli. Ara\u015ft\u0131rmac\u0131lar, farkl\u0131 politik inan\u00e7 sahibi ki\u015filere hakaret etmenin, onlar\u0131 kamusal alanda ele\u015ftirmenin, bu insanlar\u0131n kimlik ihtiya\u00e7lar\u0131n\u0131n artmas\u0131na ve kendilerini tehlike alt\u0131nda hissetmelerine, nihayetinde de do\u011fruluk konusunda daha az bir hassasl\u0131k g\u00f6stermelerine neden olabilece\u011fini s\u00f6yl\u00fcyor. Ekip, bu insanlar\u0131n inand\u0131klar\u0131na ayk\u0131r\u0131 olabilecek bilgileri sunmadan \u00f6nce, kimliklerini onaylamak gerekti\u011fi \u00f6nerisinde bulunuyor. \u201cPartici kimlikler, yanl\u0131\u015f olan \u015feylere inanmam\u0131z\u0131 sa\u011fl\u0131yor. Bu y\u00fczden, geri ad\u0131m atmam\u0131z ve inand\u0131\u011f\u0131m\u0131z \u015feyi ve nedenini ele\u015ftirel olarak de\u011ferlendirmemiz gerekiyor.\u201d", "tags": ["dezenformasyon", "d\u00fc\u015f\u00fcnceler", "inan\u00e7lar", "karar verme mekanizmas\u0131", "kitle psikolojisi", "politika", "toplumbilim (sosyoloji)"]},
{"source": "bilimfili.com", "url": "https://bilimfili.com/insanlara-neden-guveniriz/", "category": "psikoloji", "date": "4 Mart 2018", "title": "\u0130nsanlara Neden G\u00fcveniriz?", "content": "Hayatta kalmak i\u00e7in g\u00fcvenmek zorunday\u0131z. En temelde ve en sade haliyle, insanlara g\u00fcveniyoruz \u00e7\u00fcnk\u00fc istediklerimizi elde etmemizde bize yard\u0131mc\u0131 olabilirler. Evrimsel s\u00fcrecimizi g\u00f6z \u00f6n\u00fcne ald\u0131\u011f\u0131m\u0131zda, i\u015fbirli\u011fi yapman\u0131n, avc\u0131 toplay\u0131c\u0131 atalar\u0131m\u0131z\u0131n kar\u015f\u0131l\u0131kl\u0131 olarak hayatta kalmalar\u0131n\u0131 sa\u011flamak i\u00e7in daha fazla kaynak toplanmas\u0131na yard\u0131mc\u0131 oldu\u011funu s\u00f6yleyebiliriz. G\u00fcven, ilkel bir davran\u0131\u015f bi\u00e7imiymi\u015f gibi g\u00f6r\u00fcnse de; milyonlarca y\u0131ll\u0131k ge\u00e7mi\u015fe sahip bu psikolojinin modern izd\u00fc\u015f\u00fcmleri de mevcut; bug\u00fcn ba\u015fkalar\u0131na g\u00fcvenerek daha iyi bir i\u015f ortam\u0131, ev arkada\u015fl\u0131\u011f\u0131 ve hatta sosyal konum elde edebiliyoruz. \u00d6te yandan ba\u015fkalar\u0131na g\u00fcvenmek, baz\u0131 riskleri de b\u00fcnyesinde bar\u0131nd\u0131r\u0131r. E\u011fer ki yanl\u0131\u015f insana g\u00fcvenirseniz, amac\u0131n\u0131za ula\u015fmada ba\u015far\u0131s\u0131zl\u0131k ya\u015fars\u0131n\u0131z. Fakat, May\u0131s 2015\u2019te\u00a0The Journal of Neuroscience\u2018da yay\u0131mlanan bir ara\u015ft\u0131rma, g\u00fcven konusunda risk ald\u0131\u011f\u0131m\u0131z i\u00e7in\u00a0beynimizin bizi \u00f6d\u00fcllendirdi\u011fini ve bunu acil maddi menfaatimizden ziyade daha soyut nedenler i\u00e7in yapt\u0131\u011f\u0131m\u0131z\u0131 ortaya koydu. Ya\u015fam\u0131m\u0131z boyunca, er ya da ge\u00e7, g\u00fcven duygumuz baz\u0131 hasarlar alacakt\u0131r. Fakat, durumun ekonomisi d\u0131\u015f\u0131nda di\u011fer insanlara g\u00fcvenmemizi sa\u011flayan sosyal bir dinamik vard\u0131r. Ara\u015ft\u0131rma kapsam\u0131nda yap\u0131lan deneylerden birisi, basit bir g\u00fcven oyunuyla ba\u015fl\u0131yor. Deneyde, ba\u015flang\u0131\u00e7ta, hem kat\u0131l\u0131mc\u0131ya hem de partnerine 1 dolar veriliyor. Ekip, kat\u0131l\u0131mc\u0131ya, hem kendisinin hem de partnerinin paralar\u0131n\u0131 harcarsalar, bunun kar\u015f\u0131l\u0131\u011f\u0131nda 3 dolar alacaklar\u0131n\u0131 s\u00f6yl\u00fcyor. Fakat, e\u011fer ki kat\u0131l\u0131mc\u0131 harcamak ister ve partneri harcamazsa; partner, kat\u0131l\u0131mc\u0131ya hi\u00e7bir \u015fey b\u0131rakmadan paras\u0131n\u0131 kendisine saklayabilir. Bu tarz g\u00fcven oyunlar\u0131,\u00a0davran\u0131\u015f ekonomisinde, insanlar\u0131n nas\u0131l etkile\u015fime girdi\u011fini \u00f6l\u00e7mek i\u00e7in yayg\u0131n \u015fekilde kullan\u0131l\u0131r. Kat\u0131l\u0131mc\u0131n\u0131n bir ba\u015fkas\u0131na g\u00f6nderece\u011fi para miktar\u0131, o ki\u015fiye ne kadar g\u00fcvendi\u011fini g\u00f6stermesi a\u00e7\u0131s\u0131ndan bir i\u015faret olarak kullan\u0131l\u0131r. Ara\u015ft\u0131rma s\u00fcresince kat\u0131l\u0131mc\u0131, oyunu; bir arkada\u015f\u0131yla, arkada\u015f\u0131 olmayan ancak ortak \u00e7\u0131karlar\u0131 bulunan bir ki\u015fiyle ve bir bilgisayarla olmak \u00fczere \u00fc\u00e7 farkl\u0131 partnerle birka\u00e7 sefer oynad\u0131. Fakat ara\u015ft\u0131rmac\u0131lar, kat\u0131l\u0131mc\u0131n\u0131n kimle oynad\u0131\u011f\u0131n\u0131n bir \u00f6nemi olmaks\u0131z\u0131n her deneme s\u00fcresinin yar\u0131s\u0131nda partnerin d\u00f6neklik yapmas\u0131n\u0131 sa\u011flad\u0131. B\u00f6ylelikle de, deneydeki tek de\u011fi\u015fkenin, sosyal ba\u011flam olmas\u0131 sa\u011fland\u0131. \u00d6te yandan, deney s\u00fcresince kat\u0131l\u0131mc\u0131n\u0131n beyin aktivitesi fMRIfonksiyonel manyetik rezonans g\u00f6r\u00fcnt\u00fcleme tekni\u011fi.fMRI kullan\u0131larak g\u00f6r\u00fcnt\u00fclendi. Deneyin sonunda, kat\u0131l\u0131mc\u0131lar\u0131n,\u00a0\u2013her ne kadar kendilerini denemelerin yar\u0131s\u0131nda adatm\u0131\u015f olsalar da\u2013 arkada\u015flar\u0131na ve \u00e7\u0131karlar\u0131n\u0131n ortak oldu\u011fu ancak arkada\u015f\u0131 olmayan ki\u015filere bilgisayardan daha \u00e7ok g\u00fcvendi\u011fi bulgusuna ula\u015f\u0131ld\u0131. Fakat ara\u015ft\u0131rmada as\u0131l merak edilen ise, fMRI taramalar\u0131ndaki sonu\u00e7lard\u0131. Bir arkada\u015f oyun s\u0131ras\u0131nda arkada\u015f\u0131n\u0131n g\u00fcvenine kar\u015f\u0131l\u0131k verdi\u011finde, kat\u0131l\u0131mc\u0131n\u0131n beyninin; \u00f6d\u00fclle ili\u015fkili b\u00f6lgeleri olan ventral striyatum ve medial prefrontal korteksindeki aktivitelerde art\u0131\u015f oldu\u011fu g\u00f6zlemlendi. Dahas\u0131 bu aktivitenin; arkada\u015f olunmayan ancak \u00e7\u0131karlar\u0131n ortak oldu\u011fu ba\u015fka bir partnerle ya\u015fanan etkile\u015fimden ziyade\u00a0arkada\u015fla olan etkile\u015fim s\u0131ras\u0131nda \u00e7ok daha g\u00fc\u00e7l\u00fc oldu\u011fu g\u00f6r\u00fcld\u00fc. Yani kat\u0131l\u0131mc\u0131, arkada\u015f\u0131na duydu\u011fu g\u00fcvenin kar\u015f\u0131l\u0131\u011f\u0131n\u0131 g\u00f6rd\u00fc\u011f\u00fcnde beyninin \u00f6d\u00fcl merkezleri daha \u00e7ok uyar\u0131ld\u0131. Bu durum, s\u00f6z konusu bu etkile\u015fimlerdeki \u00f6d\u00fcl\u00fcn; finansaldan ziyade sosyal oldu\u011funu ortaya koyuyor. Arkada\u015f\u0131n\u0131z g\u00fcveninize lay\u0131k davrand\u0131\u011f\u0131nda,\u00a0ili\u015fkiyi g\u00fc\u00e7lendiren daha g\u00fc\u00e7l\u00fc bir sinyal olan \u00f6d\u00fcl\u00fc alman\u0131n keyfini \u00e7\u0131kar\u0131rs\u0131n\u0131z. Elde edilen bu sonu\u00e7, ge\u00e7mi\u015fte yap\u0131lan \u00e7al\u0131\u015fmalarla da uyumluluk g\u00f6steriyor. \u00d6rne\u011fin sosyolojide,\u00a0insanlar\u0131n ili\u015fkileri bir zevk kayna\u011f\u0131 ve de\u011fer verdikleri bir \u015fey olarak g\u00f6rd\u00fc\u011f\u00fc bilinmektedir. \u00d6te yandan, fMRI datalar\u0131, g\u00fcven konusundaki ara\u015ft\u0131rmalara dair kavray\u0131\u015f\u0131m\u0131z\u0131 da bir ba\u015fka seviyeye ta\u015f\u0131yor. \u0130li\u015fkiler,\u00a0insanlar\u0131n maddi ba\u015far\u0131dan daha fazlas\u0131n\u0131 elde etmesine yard\u0131mc\u0131 olur; beyin, sosyal ili\u015fkiler i\u00e7erisinde \u00f6d\u00fcl bulacak \u015fekilde evrimle\u015fmi\u015ftir. Bu durum, kay\u0131p ya da zor ko\u015fullarla ba\u015fa \u00e7\u0131kmam\u0131zda bize yard\u0131mc\u0131 olabilir. Dahas\u0131 bu fayda, ge\u00e7ici bir finansal faydadan daha de\u011ferli olabilir. \u00d6rne\u011fin, 2014 y\u0131l\u0131nda Journal of Personality and Social Psychology\u2018de yay\u0131mlanan bir ara\u015ft\u0131rmada, kat\u0131l\u0131mc\u0131lar benzer bir g\u00fcven deneyine kat\u0131ld\u0131lar. Kat\u0131l\u0131mc\u0131lar\u0131n yar\u0131s\u0131ndan fazlas\u0131,\u00a0yaln\u0131zca yakla\u015f\u0131k y\u00fczde 45\u2019inde fayda sa\u011flayacaklar\u0131n\u0131 d\u00fc\u015f\u00fcnd\u00fckleri halde yabanc\u0131larla yat\u0131r\u0131m yapmay\u0131 se\u00e7ti. Burada, kat\u0131l\u0131mc\u0131lar\u0131n finansal kay\u0131p k\u0131sm\u0131n\u0131; sosyal bir a\u011f\u0131n in\u015fas\u0131 i\u00e7in bir harcama olarak de\u011ferlendirdikleri g\u00f6r\u00fcld\u00fc. \u015eansl\u0131yd\u0131lar, \u00e7\u00fcnk\u00fc, tan\u0131mad\u0131klar\u0131 bir ki\u015fiye duyduklar\u0131 g\u00fcven %80-90 oran\u0131nda kar\u015f\u0131l\u0131k buldu. Burada esas\u0131nda ahlaki bir norm da s\u00f6z konusudur; ba\u015fkas\u0131n\u0131 a\u015fa\u011f\u0131lamak istemezsiniz. E\u011fer ona g\u00fcvenmezseniz, o ki\u015finin karakterini a\u015fa\u011f\u0131lam\u0131\u015f olursunuz. Dolay\u0131s\u0131yla, bu durum,\u00a0insanlar\u0131n, paran\u0131n onlara geri d\u00f6nd\u00fc\u011f\u00fcn\u00fc g\u00f6rmeyi asla beklemedikleri halde bile bir yabanc\u0131ya g\u00fcvenmelerini sa\u011flar. \u0130\u015fte insanlar, ili\u015fkilerine b\u00f6yle y\u00fcksek de\u011ferler addeder. Resmin tamam\u0131na bakt\u0131\u011f\u0131n\u0131zda ise; esas\u0131nda hem duygusal, hem sosyal hem de finansal fayda elde ederiz. Yine de, bu deney i\u00e7in de di\u011fer hepsi gibi s\u0131n\u0131rl\u0131l\u0131klar\u0131 bulundu\u011funu s\u00f6ylemeliyiz. E\u011fer kat\u0131l\u0131mc\u0131lar daha fazla paray\u0131 riske etseydi, sonu\u00e7lar de\u011fi\u015fiklik g\u00f6sterebilirdi. \u00c7\u00fcnk\u00fc daha fazla para s\u00f6z konusu oldu\u011funda insanlar risk almaktan daha fazla ka\u00e7\u0131nma e\u011filimi g\u00f6sterir. Bununla birlikte, denemelerin s\u00fcresi uzat\u0131lsayd\u0131, kat\u0131l\u0131mc\u0131lar, arkada\u015flar\u0131na daha az g\u00fcvenmeyi \u00f6\u011frenmi\u015f olacaklar\u0131ndan farkl\u0131 sonu\u00e7lar elde edilebilirdi. Olumsuz geribildirimler bazen olduk\u00e7a \u00f6\u011freticidir ve tan\u0131mad\u0131\u011f\u0131n\u0131z birisi taraf\u0131ndan aldat\u0131lmak bir sonraki deneyiminizde davran\u0131\u015f de\u011fi\u015fikli\u011fi sergilemenize neden olabilir. Fakat bu ara\u015ft\u0131rmalarda bu ili\u015fki \u00fczerinde durulmuyor. Ara\u015ft\u0131rmac\u0131lar, para miktar\u0131n\u0131n artt\u0131\u011f\u0131 bir g\u00f6rev tasarlasayd\u0131lar,\u00a0g\u00f6revin amigdala gibi negatif tepkiler veya ba\u015fa \u00e7\u0131kma ile ili\u015fkili beynin b\u00f6lgelerini s\u00fcrece entegre etmeye ba\u015flayabilece\u011finin muhtemel oldu\u011funu s\u00f6yleyebiliriz. Bununla birlikte, di\u011fer insanlara g\u00fcven duyma seviyesine g\u00f6re, insan beyin yap\u0131s\u0131n\u0131n da farkl\u0131l\u0131klar g\u00f6sterdi\u011fi biliniyor. \u00d6rne\u011fin,\u00a0 \u015eubat 2015\u2019te\u00a0NeuroImage\u2018de yay\u0131mlanan bir ara\u015ft\u0131rmada,\u00a0di\u011fer insanlara daha fazla g\u00fcvenme e\u011filimindeki insanlarda, beyindeki sosyal \u00f6d\u00fclleri de\u011ferlendirme g\u00f6revi \u00fcstlenen ventral mediyal prefrontal korteksteki\u00a0gri madde\u00a0seviyesinin daha fazla oldu\u011fu bulgusuna ula\u015f\u0131ld\u0131. Tek ba\u015f\u0131na bu ara\u015ft\u0131rman\u0131n, esas\u0131nda ger\u00e7ek d\u00fcnyaya ili\u015fkin basit bir uygulamas\u0131 bulunuyor. Mant\u0131k bize g\u00fcvenmememizi s\u00f6ylese dahi, dostlar\u0131m\u0131za g\u00fcveniriz \u00e7\u00fcnk\u00fc dostlu\u011fumuza yat\u0131r\u0131m yapt\u0131\u011f\u0131m\u0131z\u0131 d\u00fc\u015f\u00fcn\u00fcr\u00fcz.\u00a0\u00d6rne\u011fin,\u00a0PNAS\u2019ta (2018) yay\u0131mlanan bir ara\u015ft\u0131rmada, yabanc\u0131lara g\u00fcvenimizin, daha \u00f6nce tan\u0131d\u0131\u011f\u0131m\u0131z di\u011fer insanlara olan benzerliklerine ba\u011fl\u0131 oldu\u011fu bulgusuna ula\u015f\u0131ld\u0131. Fakat, cevap bununla da s\u0131n\u0131rl\u0131 de\u011fil, g\u00fcven konusuna ili\u015fkin onlarca y\u0131ll\u0131k ara\u015ft\u0131rmaya ra\u011fmen, g\u00fcven duygusunun arkas\u0131ndaki kompleks mekanizma tam olarak \u00e7\u00f6z\u00fclebilmi\u015f de\u011fildir.\u00a0Neler olup bitti\u011fini anlama ve bu bulgular\u0131 g\u00fcven i\u00e7eren ba\u015fka durumlara nas\u0131l yayg\u0131nla\u015ft\u0131rmam\u0131z gerekti\u011fi konusunda \u00e7ok daha fazla ara\u015ft\u0131rmaya ihtiyac\u0131m\u0131z oldu\u011funu s\u00f6ylemeliyiz.", "tags": ["beyin", "d\u00fc\u015f\u00fcnceler", "insan davran\u0131\u015flar\u0131 (davran\u0131\u015f bilimleri)", "toplumbilim (sosyoloji)"]},
{"source": "bilimfili.com", "url": "https://bilimfili.com/baskalarinin-stresi-sizin-beyninizi-degistiriyor-olabilir-mi/", "category": "psikoloji", "date": "15 Mart 2018", "title": "Ba\u015fkalar\u0131n\u0131n Stresi Sizin Beyninizi De\u011fi\u015ftiriyor Olabilir mi?", "content": "Stresle ili\u015fkili beyin de\u011fi\u015fimleri, travma sonras\u0131 stres bozuklu\u011fu, anksiyete bozukluklar\u0131 ve depresyon gibi pek \u00e7ok mental hastal\u0131\u011fa zemin te\u015fkil etmektedir. Yap\u0131lan g\u00fcncel \u00e7al\u0131\u015fmalar, stres ve duygular\u0131n \u201cbula\u015f\u0131c\u0131\u201d olabildi\u011fini g\u00f6sterirken, bu durumun beyinde kal\u0131c\u0131 sonu\u00e7lar\u0131n\u0131n olup olmad\u0131\u011f\u0131 ise hen\u00fcz bilinmiyor. 8 Ocak\u2019ta (2018) Nature Neuroscience\u2018da yay\u0131mlanan ara\u015ft\u0131rmada, stresin erkek veya di\u015fi fare \u00e7iftleri \u00fczerindeki etkileri \u00fczerine \u00e7al\u0131\u015f\u0131ld\u0131. Ara\u015ft\u0131rma ekibi, her \u00e7iftten bir fareyi ay\u0131rd\u0131 ve bu fareye tekrar partnerinin yan\u0131na koymadan \u00f6nce onu hafif bir strese maruz b\u0131rakt\u0131. Hemen ard\u0131ndan fare partnerinin yan\u0131na b\u0131rak\u0131ld\u0131 ve beynin stres tepkisini kontrol eden spesifik bir h\u00fccre populasyonunun ( CRHkortikotropin salg\u0131lat\u0131c\u0131 hormon.CRH n\u00f6ronlar\u0131) tepkilerini \u00f6l\u00e7\u00fcld\u00fc. Yap\u0131lan \u00f6l\u00e7\u00fcmler sonucunda, hem strese maruz b\u0131rak\u0131lan farenin hem de \u2013strese maruz kalmam\u0131\u015f\u2013 partnerinin beyinlerindeki ba\u011flant\u0131lar\u0131n ayn\u0131 \u015fekilde de\u011fi\u015fti\u011fi g\u00f6zlemlendi. Burada ilgin\u00e7 olan, -ger\u00e7ek- strese maruz kalmam\u0131\u015f partnerin CRH n\u00f6ronlar\u0131nda da strese maruz kalan fareninkine benzer de\u011fi\u015fimler g\u00f6stermi\u015f olmas\u0131yd\u0131. N\u00f6ronlar\u0131n bu de\u011fi\u015fimdeki rol\u00fcn\u00fc g\u00f6zlemlemek i\u00e7in bir sonraki a\u015famada ara\u015ft\u0131rma ekibi, optogenetik yakla\u015f\u0131m\u0131n\u0131 kullanarak bu n\u00f6ronlara m\u00fcdahale etti. B\u00f6ylelikle n\u00f6ronlar \u0131\u015f\u0131kla uyar\u0131larak a\u00e7\u0131k ya da kapal\u0131 hale getirilebildi. Stres an\u0131nda n\u00f6ronlar sessiz (kapal\u0131) duruma getirildi\u011finde, normal olarak stresten sonra ortaya \u00e7\u0131kan de\u011fi\u015fimler engellenebildi. Ayn\u0131 s\u00fcre\u00e7, strese maruz kalm\u0131\u015f fare ile partnerin etkile\u015fimi s\u0131ras\u0131nda partner farede uyguland\u0131\u011f\u0131nda ise, stresin partnere transfer olmad\u0131\u011f\u0131 g\u00f6r\u00fcld\u00fc. \u00d6te yandan, farelerin birinde \u0131\u015f\u0131k kullan\u0131larak n\u00f6ronlar aktif hale getirildi\u011finde, stres olmasa dahi, \u0131\u015f\u0131kla n\u00f6ronlar\u0131na m\u00fcdahale edilen farenin ve partnerinin beyni t\u0131pk\u0131 ger\u00e7ek stresten sonra g\u00f6r\u00fcld\u00fc\u011f\u00fc gibi de\u011fi\u015fim g\u00f6sterdi. Ekip, kortikotropin salg\u0131lat\u0131c\u0131 hormon n\u00f6ronlar\u0131n\u0131n aktivasyonunun, strese maruz kalm\u0131\u015f fareden \u201cbir alarm feromonu\u201d \u015feklinde sal\u0131nan ve partneri alarma ge\u00e7iren bir kimyasal sinyal sal\u0131n\u0131m\u0131na neden oldu\u011fu bulgusuna ula\u015ft\u0131. Sinyali alg\u0131layan partner, daha sonra, grubun di\u011fer \u00fcyelerini uyarabiliyor. Stres sinyallerinin bu yay\u0131l\u0131m\u0131, \u00e7e\u015fitli t\u00fcrlerde sosyal ba\u011flar\u0131n olu\u015fumunda kritik olabilen \u201cbir bilgi aktar\u0131m\u0131 mekanizmas\u0131n\u0131\u201d ortaya \u00e7\u0131kar\u0131yor. Sosyal ba\u011flar\u0131n bir di\u011fer avantaj\u0131 ise, olumsuz olaylar\u0131n etkilerini tamponlama yetisidir. Ara\u015ft\u0131rma ekibi ayr\u0131ca, stresin bask\u0131land\u0131\u011f\u0131na dair deliller de elde etti, ancak bu durum se\u00e7imseldi. Di\u015fi farelerde, stresin CRH n\u00f6ronlar\u0131 \u00fczerindeki kal\u0131nt\u0131 etkileri, stressiz partnerlerle ge\u00e7irilen s\u00fcreyi takiben farelerin neredeyse yar\u0131s\u0131nda ortadan kalkt\u0131. Ancak ayn\u0131 durum erkek farelerde g\u00f6r\u00fclmedi. Ara\u015ft\u0131rma ekibi, elde ettikleri bulgular\u0131n insanlarda da bulunabilece\u011fini ileri s\u00fcr\u00fcyor. Kendi stresimizi bazen fark\u0131nda bile olmadan etraf\u0131m\u0131zdakilere de ge\u00e7irebiliyoruz. \u00d6te yandan, baz\u0131 stres semptomlar\u0131n\u0131n, aile i\u00e7inde ve travma sonras\u0131 stres bozuklu\u011fundan muzdarip bireylerin sevdiklerinde de devam edebilece\u011fine dair deliller bulunuyor. Madalyonun \u00f6teki y\u00fcz\u00fcnde, bir ba\u015fkas\u0131n\u0131n duygu durum halini hissedebilme yetisinin sosyal ba\u011flar\u0131n kurulmas\u0131 ve geli\u015fmesinde kilit \u00f6nemde oldu\u011funu biliyoruz. Ara\u015ft\u0131rma, stres ve sosyal etkile\u015fimlerin karma\u015f\u0131k bir bi\u00e7imde ba\u011fl\u0131 oldu\u011funu bizlere g\u00f6steriyor. Bu etkile\u015fimlerin sonu\u00e7lar\u0131 uzun s\u00fcreli olabilir ve bir s\u00fcre sonra davran\u0131\u015flar\u0131 da etkileyebilir.", "tags": ["beyin", "hormonlar", "optogenetik", "stres"]},
{"source": "bilimfili.com", "url": "https://bilimfili.com/beyinde-anksiyete-hucreleri-kesfedildi/", "category": "psikoloji", "date": "19 Mart 2018", "title": "Beyinde \u201cAnksiyete H\u00fccreleri\u201d Ke\u015ffedildi", "content": "Anksiyete yani kayg\u0131 bozuklu\u011fu, T\u00fcrkiye\u2019de g\u00f6r\u00fclen en yayg\u0131n be\u015f zihinsel (mental) bozukluktan biri. Uluslararas\u0131 \u00e7apta bak\u0131ld\u0131\u011f\u0131nda ise, mental sa\u011fl\u0131k muayenesinden ge\u00e7mi\u015f her 13 ki\u015fiden birisine anksiyete bozuklu\u011fu te\u015fhisi konuluyor. Anksiyete bozuklu\u011fu k\u0131saca, s\u00fcrekli endi\u015feli olma h\u00e2lidir. Yayg\u0131n Anksiyete Bozuklu\u011fu, Sosyal Anksiyete Bozuklu\u011fu ve Panik Bozukluk \u00e7e\u015fitleri bulunan anksiyete bozuklu\u011funa sahip hastalara \u00e7e\u015fitli tedaviler uygulan\u0131yor ancak daha avantajl\u0131 ve verimli tedavilerin yollar\u0131 da ara\u015ft\u0131r\u0131lmaya devam ediyor. California ve Columbia \u00dcniversiteleri\u2019nden ara\u015ft\u0131rmac\u0131lar\u0131n ortakla\u015fa y\u00fcr\u00fctt\u00fc\u011f\u00fc, fareler \u00fczerinde yap\u0131lan bir \u00e7al\u0131\u015fmada, anksiyete d\u00fczeyini kontrol eden beyin h\u00fccreleri ke\u015ffedildi. \u00c7al\u0131\u015fma hen\u00fcz emekleme a\u015famas\u0131nda ve hayvanlarla yap\u0131lan \u00e7al\u0131\u015fmalar, insanlarda her daim ba\u015far\u0131ya ula\u015fam\u0131yor ancak ilerleme kaydedildi\u011fi takdirde anksiyete bozukluklar\u0131 tedavisinde b\u00fcy\u00fck bir at\u0131l\u0131m yap\u0131labilir. 31 Ocak\u2019ta (2018) Neuron\u2018da yay\u0131mlanan ara\u015ft\u0131rmada, anksiyeteyi kontrol eden h\u00fccreler, beynin y\u00f6n bulma ve haf\u0131zada \u00f6nemli rol\u00fc olan hipokamp\u00fcs b\u00f6lgesinde ke\u015ffedildi.\u00a0Yap\u0131lan \u00e7al\u0131\u015fmada, a\u00e7\u0131k havada olmaktan kayg\u0131 duyan anksiyetesi y\u00fcksek laboratuvar fareleri kullan\u0131ld\u0131. Baz\u0131 yollar\u0131 a\u00e7\u0131k havaya \u00e7\u0131kan bir labirente konulan farelerin, hipokampuslerinin fonksiyonlar\u0131 g\u00f6zlemlendi. Anksiyetesi artan farelerin, hipokampus\u00fcn\u00fcn alt k\u0131sm\u0131nda bulunan belirli h\u00fccrelerinin daha aktif oldu\u011fu g\u00f6r\u00fcld\u00fc. Ancak bu aktiflik tek ba\u015f\u0131na belirlenen h\u00fccrelerin anksiy\u00f6z davran\u0131\u015fa neden oldu\u011fu anlam\u0131na gelmiyor. Bu nedenle, ara\u015ft\u0131rma ekibi, n\u00f6ronlar\u0131n \u0131\u015f\u0131k etkisiyle a\u00e7\u0131k veya kapal\u0131 hale getirilebildi\u011fi optogenetik tekni\u011fini de kulland\u0131. B\u00f6ylelikle, e\u011fer ki bu h\u00fccrelerin aktivitesi azalt\u0131l\u0131rsa, farelerin anksiyeteleri azalacak m\u0131 sorusunun cevab\u0131 ara\u015ft\u0131r\u0131ld\u0131. Ekip, optogenetik y\u00f6ntemiyle aktif b\u00f6lgenin fonksiyonunu azaltt\u0131\u011f\u0131nda, farelerin anksiyetesinin de azald\u0131\u011f\u0131n\u0131 g\u00f6zlemledi. Anksiyetesi azalan fareler, sonu a\u00e7\u0131k havaya \u00e7\u0131kan yollar\u0131 aramaya daha yatk\u0131n hale gelmi\u015flerdi. Ayn\u0131 y\u00f6ntemle h\u00fccrelerin aktivitesi artt\u0131r\u0131ld\u0131\u011f\u0131nda ise farelerin daha da endi\u015feli hale geldikleri ve art\u0131k herhangi bir yolu ke\u015ffetme e\u011filimi g\u00f6stermedikleri g\u00f6r\u00fcld\u00fc. \u00d6te yandan hipokampusteki bu h\u00fccreler, farelerin anksiyetesini b\u00fct\u00fcn\u00fcyle kontrol etmiyor. Ara\u015ft\u0131rma ekibi, bu durumu beynin \u00e7e\u015fitli yerlerine da\u011f\u0131lm\u0131\u015f geni\u015f bir devrenin yaln\u0131zca bir k\u0131sm\u0131n\u0131n hipokampuste bulundu\u011fu \u015feklinde yorumluyor. Bu k\u0131sm\u0131n, anksiyete ba\u011flant\u0131l\u0131 bilgilerin \u00f6\u011frenildi\u011fi k\u0131s\u0131m oldu\u011fu tahmin ediliyor. \u00d6rne\u011fin, hipokampusteki h\u00fccreler, fareye ne zaman tehlikeden ka\u00e7mas\u0131 gerekti\u011fini bildiren di\u011fer bir beyin b\u00f6lgesi olan hipotalamus ile ileti\u015fime ge\u00e7iyor. Yani devrenin di\u011fer k\u0131s\u0131mlar\u0131, tehlikeli koku veya sesleri alg\u0131l\u0131yor olabilir. S\u00f6z\u00fcn\u00fc etti\u011fimiz \u00e7al\u0131\u015fma gibi, birbirini tamamlayan nitelikte \u00e7ok say\u0131da \u00e7al\u0131\u015fma y\u00fcr\u00fct\u00fcl\u00fcyor. Kayda de\u011fer bir sonu\u00e7 almak ancak \u00e7al\u0131\u015fmalar\u0131n b\u00fct\u00fcnl\u00fc\u011f\u00fc sa\u011flan\u0131rsa olanakl\u0131 olacak gibi g\u00f6r\u00fcn\u00fcyor.", "tags": ["Anksiyete (Kayg\u0131 bozuklu\u011fu)", "beyin", "h\u00fccreler (sitoloji)", "optogenetik"]},
{"source": "bilimfili.com", "url": "https://bilimfili.com/lisansustu-ogrencilerde-psikolojik-sorunlar-neden-cok-yaygin/", "category": "psikoloji", "date": "4 Nisan 2018", "title": "Lisans\u00fcst\u00fc \u00d6\u011frencilerde Psikolojik Sorunlar Neden \u00c7ok Yayg\u0131n?", "content": "Akademik hayat, bir\u00e7ok \u00f6\u011frenci i\u00e7in hayallerini ger\u00e7ekle\u015ftirebilece\u011fi bir yerdir. Bu yolculukta \u00e7\u0131kman\u0131z gereken uzun bir merdiven, bu merdivende s\u00fcrekli sizi g\u00f6zetleyen birileri ve \u00f6n\u00fcn\u00fcze s\u00fcrekli engel \u00e7\u0131kartan insanlar vard\u0131r. Yolculu\u011fa b\u00fcy\u00fck bir heyecanla ba\u015flan\u0131r ama bu heyecan bir s\u00fcre sonra yerini umutsuzlu\u011fa b\u0131rak\u0131r. Nobel \u00f6d\u00fcll\u00fc Aziz Sancar bile yurtd\u0131\u015f\u0131nda \u00e7al\u0131\u015fmalar\u0131n\u0131 y\u00fcr\u00fctt\u00fc\u011f\u00fc s\u0131rada bu tarz s\u0131k\u0131nt\u0131lara maruz kald\u0131\u011f\u0131n\u0131 belirtiyor. \u00c7al\u0131\u015fma arkada\u015flar\u0131n\u0131ndan birinin ona \u201cSen bu i\u015fi yapam\u0131yorsun Aziz \u00fclkene d\u00f6nmelisin,\u201d dedi\u011fini s\u00f6yl\u00fcyor. Ama o, bu s\u00f6zlere ald\u0131r\u0131\u015f etmeden \u00e7al\u0131\u015fmalar\u0131na devam edip Nobel\u2019i almay\u0131 ba\u015fard\u0131. Verdi\u011fim \u00f6rnekten de anla\u015f\u0131laca\u011f\u0131 gibi sadece bu zor \u015fartlarda hayatta kalabilenler bir g\u00fcn istedi\u011fi yere gelebilir. Fark\u0131ndaysan\u0131z hala ihtimallerden s\u00f6z ediyorum. \u00c7\u00fcnk\u00fc akademik hayatta ne yaz\u0131k ki hi\u00e7bir \u015fey garanti de\u011fildir. Sonu\u00e7 olarak i\u015fleyen bir sistem var. Siz ne kadar iyi olsan\u0131z da sistem sadece istedi\u011fi ki\u015fileri se\u00e7iyor. Tabi burada en b\u00fcy\u00fck g\u00f6rev dan\u0131\u015fman hocalara d\u00fc\u015f\u00fcyor. Hacettepe \u00dcniversitesi Onkoloji Enstit\u00fcs\u00fc Temel Onkoloji Anabilim Dal\u0131 kurucu Ba\u015fkanl\u0131\u011f\u0131 g\u00f6revini y\u0131llarca y\u00fcr\u00fcten ve \u015fu anda da D\u00fcnya Hematoloji Derne\u011fi Ba\u015fkan\u0131 olan benim de \u00e7ok sevdi\u011fim hocam, ba\u015far\u0131l\u0131 bilim insan\u0131 Emin Kansu, yapt\u0131\u011f\u0131 her konu\u015fmada mentorun (ak\u0131l hocas\u0131) \u00f6\u011frenciler i\u00e7in \u00e7ok \u00f6nemli oldu\u011funu vurgular ve \u00f6\u011fretim g\u00f6revlilerine s\u00fcrekli olarak \u00f6\u011frencilere nas\u0131l yakla\u015fmalar\u0131 gerekti\u011fiyle ilgili \u00f6nerilerde bulunur. A\u00e7\u0131kcas\u0131 ben, akademik hayat\u0131 bir oyuna benzetiyorum. Ya ba\u015fkalar\u0131n\u0131n yaratt\u0131\u011f\u0131 kurallara g\u00f6re (do\u011fru-yanl\u0131\u015f g\u00f6zetmeden) oyunu oynay\u0131p, h\u0131zl\u0131ca bu yolda ilerlersiniz ya da kendi kurallar\u0131n\u0131z\u0131 olu\u015fturup, \u00e7ok daha zorlu bir s\u00fcrece ad\u0131m atars\u0131n\u0131z. Ama bu zorlu s\u00fcrecin sonunda, ba\u015fkas\u0131n\u0131n oyununda bir piyon olmak yerine kendi oyununuzun kurucusu olur, kendi oyununuzu oynars\u0131n\u0131z. Se\u00e7im sizin. Akademik hayat\u0131n i\u00e7inde olan biri olarak s\u00f6yleyebilirim ki, evet hayat zor ama akademik hayat daha da zor. Peki ben mi abart\u0131yorum, yoksa cidden bu s\u00fcre\u00e7 bu kadar s\u0131k\u0131nt\u0131l\u0131 m\u0131? Gelin bu konuda Science\u2019da yay\u0131mlanan bir yaz\u0131ya ve beraberindeki baz\u0131 ara\u015ft\u0131rmalara g\u00f6z atal\u0131m. 6 Mart\u2019da Nature\u2019da Teresa Evans ve arkada\u015flar\u0131, doktora ve y\u00fcksek lisans \u00f6\u011frencileriyle ger\u00e7ekle\u015ftirdikleri uluslararas\u0131 bir ara\u015ft\u0131rmay\u0131 yay\u0131mlad\u0131lar. Bu \u00e7al\u0131\u015fma, konuyla ilgili \u00e7ok az i\u00e7eri\u011fe sahip olan literat\u00fcre katk\u0131da bulunmakta ve son y\u0131llardaki baz\u0131 ki\u015fisel trajediler de dahil olmak \u00fczere konuyla ilgili anekdotlara yer verip, konuyla ilgili bir\u00e7ok tart\u0131\u015fmay\u0131 desteklemektedir. 26 \u00fclkedeki 234 kurumda, %40\u2019\u0131 biyoloji, fizik ve m\u00fchendislik alan\u0131nda \u00f6\u011fretim g\u00f6ren (%90 doktora \u00f6\u011fencisi ve %10\u2019unu y\u00fcksek lisans \u00f6\u011frencisi) 2279 ki\u015fiden al\u0131nan cevap sonucunda \u00f6\u011frencilerin \u201c\u00e7arp\u0131c\u0131 derecede y\u00fcksek oranlarda kayg\u0131 ve depresyon\u201d sorunu ya\u015fad\u0131\u011f\u0131 g\u00f6r\u00fcld\u00fc. Klinik olarak do\u011frulanm\u0131\u015f anketler, kat\u0131l\u0131mc\u0131lar\u0131n %41\u2019inin orta il\u00e2 \u015fiddetli kayg\u0131 (anksiyete) ya\u015fad\u0131klar\u0131n\u0131, %39\u2019unun ise orta ve \u015fiddetli depresyonda olduklar\u0131n\u0131 g\u00f6sterdi; bu sonu\u00e7lar\u0131n her ikisi de toplumda bu sorunu ya\u015fayanlar\u0131n\u0131n oran\u0131ndan alt\u0131 kat\u0131 fazlad\u0131r.\u00a0Ara\u015ft\u0131rmac\u0131lar ayr\u0131ca cinsiyete g\u00f6re de \u00f6nemli farkl\u0131l\u0131klar buldu.\u00a0Erkek kat\u0131l\u0131mc\u0131lar\u0131n yakla\u015f\u0131k \u00fc\u00e7te birinin, kad\u0131n kat\u0131l\u0131mc\u0131lar\u0131n ise yakla\u015f\u0131k % 40\u2019n\u0131n\u00a0her iki sorunu da ya\u015fad\u0131\u011f\u0131 g\u00f6r\u00fcld\u00fc. Veriler ayr\u0131ca, akademik dan\u0131\u015fman deste\u011finin ve sa\u011fl\u0131kl\u0131 bir i\u015f hayat\u0131n\u0131n, \u00f6\u011frencilerin ruh sa\u011fl\u0131\u011f\u0131yla yak\u0131ndan ili\u015fkili oldu\u011funu g\u00f6steriyor.\u00a0Kayg\u0131 veya depresyona sahip \u00f6\u011frencilerin yakla\u015f\u0131k yar\u0131s\u0131, akademik dan\u0131\u015fmanlar\u0131ndan destek g\u00f6rmediklerini, kendilerini de\u011fersiz hissetiklerini ve i\u015f ile \u00f6zel hayatlar\u0131 aras\u0131nda denge kuramad\u0131klar\u0131n\u0131 belirtiyor. Lexington\u2019daki Kentucky \u00dcniversitesi\u2019nde yard\u0131mc\u0131 do\u00e7ent olan Nathan Vanderford, bu sorunlar\u0131n \u00e7\u00f6z\u00fclmesine y\u00f6nelik programlar olu\u015fturulmas\u0131nda, kurumlara b\u00fcy\u00fck ihtiya\u00e7 oldu\u011funu s\u00f6yl\u00fcyor.\u00a0Makalede yazarlar, zihinsel sa\u011fl\u0131\u011f\u0131n, ba\u015far\u0131l\u0131 bir kariyer i\u00e7in gerekli olan temel \u015feylerden biri oldu\u011funu savunuyor.\u00a0Bu s\u0131k\u0131nt\u0131lar\u0131n \u00e7\u00f6z\u00fcm\u00fcne y\u00f6nelik \u00f6neriler aras\u0131nda; \u00f6\u011frencilerin ruh sa\u011fl\u0131\u011f\u0131 ile ilgili konularda bilin\u00e7lendirilmesi, \u00f6zel deste\u011fe eri\u015fimin kolayla\u015ft\u0131r\u0131lmas\u0131, zor durumdaki \u00f6\u011frencilere dikkat \u00e7ekilmesi i\u00e7in dan\u0131\u015fman hocalar\u0131n e\u011fitilmesi ve dan\u0131\u015fmanlar\u0131n \u00f6\u011frencilere liderlik yaparak onlara yol g\u00f6stermeleri yer al\u0131yor. Ge\u00e7en y\u0131l yay\u0131nlanan, doktora \u00f6\u011frencilerindeki yayg\u0131n ruh sa\u011fl\u0131\u011f\u0131 sorunlar\u0131 riskini g\u00f6steren bir \u00e7al\u0131\u015fman\u0131n yazar\u0131 olan King\u2019s College \u00dcniversitesi\u2019ndeki profes\u00f6r Frederik Anseel, akademide ruh sa\u011fl\u0131\u011f\u0131yla ilgili ciddi problemler oldu\u011funu s\u00f6yl\u00fcyor.\u00a0Anseel, lisans\u00fcst\u00fc \u00f6\u011frencilerdeki ruh sa\u011fl\u0131\u011f\u0131 sorunlar\u0131n\u0131n yayg\u0131nl\u0131\u011f\u0131n\u0131n, e\u011fitim sisteminin nas\u0131l d\u00fczenlendi\u011fiyle, insanlar\u0131n nas\u0131l e\u011fitilip nas\u0131l y\u00f6netildikleriyle ve \u00f6\u011frencilerin kariyerlerinin nas\u0131l geli\u015fti\u011fi ile ili\u015fkili oldu\u011funu belirtiyor. Ba\u015fka bir \u00e7al\u0131\u015fmada, kurumlar\u0131n durumu iyile\u015ftirmek i\u00e7in \u00e7al\u0131\u015ft\u0131klar\u0131na dair bilgiler var.\u00a0Anseel, d\u00fcnya \u00e7ap\u0131ndaki \u00fcniversitelerin, psikolojik sorunlar\u0131n akademide yayg\u0131n olarak g\u00f6r\u00fcld\u00fc\u011f\u00fcn\u00fc fark edip, \u00f6\u011frencilerin ve \u00e7al\u0131\u015fanlar\u0131n\u0131n daha iyi desteklenmesi i\u00e7in yeni yollar aramaya ba\u015flad\u0131klar\u0131n\u0131 s\u00f6yl\u00fcyor.\u00a0Anseel makalelerlerini yay\u0131mlad\u0131ktan sonra kurumlardan, bulgular\u0131n\u0131 sunup, bu konuyu izleyip \u00f6nlemeye y\u00f6nelik \u00e7\u00f6z\u00fcmler geli\u015ftirmeye yard\u0131mc\u0131 olmak i\u00e7in haftada \u00fc\u00e7 \u2013 d\u00f6rt davet ald\u0131klar\u0131n\u0131 ifade ediyor. Lisans\u00fcst\u00fc \u00f6\u011frencilerdeki bu psikolojik problemleri \u00e7\u00f6zmeye ve bu \u00f6\u011frencileri desteklemeye y\u00f6nelik bir sosyal a\u011f kurmu\u015f olan Wendy Ingram, Kaliforniya \u00dcniversitesi\u2019inde lisans\u00fcst\u00fc bir \u00f6\u011frenciyken, program\u0131ndaki yak\u0131n bir arkada\u015f\u0131n\u0131n depresyon nedeniyle intihar ederek ya\u015fam\u0131n\u0131 yitirdi\u011fini belirtiyor. Bu olay\u0131n, olu\u015fturdu\u011fu a\u011f\u0131 geli\u015ftirmesindeki ana neden oldu\u011funu ve bu olaydan sonra bir\u00e7ok akademik kurumun \u00f6\u011frencilerin psikolojik sorunlar\u0131n\u0131 \u00e7\u00f6zme ve \u00f6nlemeye y\u00f6nelik ad\u0131mlar att\u0131\u011f\u0131n\u0131 belirtiyor. \u00d6rne\u011fin, 2017 sonbahar\u0131nda Kaliforniya \u00dcniversitesi, \u00f6zellikle doktora \u00f6\u011frencileri i\u00e7in bir uydu dan\u0131\u015fmanl\u0131k hizmeti kurdu ve ge\u00e7en ay Johns Hopkins \u00dcniversitesi, kamp\u00fcste, \u00f6\u011frencilerin ruh sa\u011fl\u0131\u011f\u0131n\u0131 ve refah\u0131n\u0131 iyile\u015ftirmeye y\u00f6nelik 51 sayfal\u0131k bir rapor yay\u0131nlad\u0131.\u00a0Ancak Ingram, Johns Hopkins Bloomberg Kamu Sa\u011fl\u0131\u011f\u0131 Okulu\u2019nda doktora sonras\u0131 ara\u015ft\u0131rmalar\u0131n\u0131 yapan arkada\u015f\u0131ndan ald\u0131\u011f\u0131 bilgilere dayanarak \u201c\u00c7o\u011fu zaman bu giri\u015fimler k\u00fc\u00e7\u00fck \u00e7apta oluyor,\u201d diyor.\u00a0Ger\u00e7ek de\u011fi\u015fim i\u00e7in, damgalama yapmadan, daha b\u00fcy\u00fck kitlelere ula\u015farak bu sorunlar\u0131 \u00f6nlemeye ve m\u00fcdahaleye y\u00f6nelik \u00e7al\u0131\u015f\u0131lmas\u0131 gerektirdi\u011fini s\u00f6yl\u00fcyor. Birle\u015fik Krall\u0131k\u2019taki Bedfordshire \u00dcniversitesi\u2019nde profes\u00f6r olan Gail Kinman kurumlar\u0131n bu s\u00fcre\u00e7te \u00e7ok \u00f6nemli bir rol oynad\u0131\u011f\u0131n\u0131 s\u00f6yl\u00fcyor.\u00a0Kinman da yapt\u0131\u011f\u0131 \u00e7al\u0131\u015fmada, \u00fcniversite \u00e7al\u0131\u015fanlar\u0131n\u0131n psikolojik s\u0131k\u0131nt\u0131lar\u0131 oldu\u011funa dair kan\u0131tlar buldu. Ayr\u0131ca dan\u0131\u015fman hocalar\u0131nda \u00f6\u011frencilerini destekleyip i\u015f hayatlar\u0131nda onlara yol g\u00f6stermelerinin \u00e7ok \u00f6nemli oldu\u011funu da vurguluyor.\u00a0\u201cDan\u0131\u015fmanlarda, y\u00fcksek stres ve psikolojik problemler ya\u015f\u0131yor olabilirler,\u201d diyen Kinman, akademisyenlerin \u00f6\u011frencilerinin zihinsel sa\u011fl\u0131\u011f\u0131ndan sorumlu olmamalar\u0131 gerekti\u011fini savunuyor. Kinman, psikolojik sorunlar\u0131n \u00e7\u00f6z\u00fcm\u00fc i\u00e7in, ertelemeden bir psikolo\u011fa ba\u015fvurulmas\u0131 gerekti\u011fini belirtiyor.\u00a0Kinman ayr\u0131ca \u00f6\u011frencilere, kendi kendinizle ilgilenerek, i\u015f ve \u00f6zel ya\u015fam\u0131n\u0131z aras\u0131nda s\u0131n\u0131rlar olu\u015fturararak, kendinize kar\u015f\u0131 \u015fefkatli ve affedici olarak daha sa\u011fl\u0131kl\u0131 bi ya\u015fam s\u00fcrebileceklerini s\u00f6yl\u00fcyor.\u00a0Teresa Evans da, \u201cHerkesin hayat\u0131nda ini\u015f \u00e7\u0131k\u0131\u015flar ve beklenmedik d\u00f6n\u00fc\u015fler var ve g\u00f6sterdi\u011finiz m\u00fccadele beklenmedik bir h\u0131zda sizi hayallerinize g\u00f6t\u00fcrebilir,\u201d diyor. Son olarak bu konuyla ilgili ya\u015fad\u0131\u011f\u0131m bir olaydan \u00f6rnek vermek istiyorum.\u00a0Antalya\u2019da bir kongrede Emin hoca ile yapt\u0131\u011f\u0131m bir sohbette ger\u00e7ekle\u015ftirmek istedi\u011fim birka\u00e7 projeden bahsetti\u011fimde bana s\u00f6yledi\u011fi ilk \u015fey, \u201cSenin \u00f6n\u00fcne \u00e7ok engel \u00e7\u0131karacaklar; dikkatli ol, pes etme ama seni zorlu bir s\u00fcre\u00e7 bekliyor,\u201d olmu\u015ftu.\u00a0A\u00e7\u0131k\u00e7as\u0131 hi\u00e7 beklemedi\u011fim bir cevapt\u0131. \u00c7\u00fcnk\u00fc biz \u00f6\u011frencilerin istedi\u011fi sadece bilim yapmak ama maalesef ki yapmak istedi\u011finiz \u015feyler, ilgin\u00e7 bir \u015fekilde, di\u011fer bilim insanlar\u0131nca k\u0131s\u0131tlan\u0131yor. Hayli ironik bir durum. Sonu\u00e7 olarak pes etmemek laz\u0131m ve ger\u00e7ek olan ba\u015fka bir \u015fey de var ki, kalpten istemezsiniz e\u011fer bu i\u015fi yapamazs\u0131n\u0131z. Olay\u0131n \u00f6z\u00fc \u015fu asl\u0131nda, e\u011fer sevdi\u011finiz i\u015fi iyi yaparsan\u0131z hem ba\u015far\u0131l\u0131 hem de mutlu olursunuz.\u00a0Ne diyelim, insanlar\u0131n daha mutlu oldu\u011fu ve hayallerini daha kolay ger\u00e7ekle\u015ftirebilece\u011fi bir akademik hayata\u2026", "tags": ["okul", "zihinsel hastal\u0131klar (psikopatoloji)"]},
{"source": "bilimfili.com", "url": "https://bilimfili.com/anksiyete-ile-basa-cikma-ve-zihinsel-olarak-guclu-kalma-konusunda-oneriler/", "category": "psikoloji", "date": "24 Nisan 2018", "title": "Anksiyete ile Ba\u015fa \u00c7\u0131kma ve Zihinsel Olarak G\u00fc\u00e7l\u00fc Kalma Konusunda \u00d6neriler", "content": "\u201cBir partiye gitmek \u00fczere haz\u0131rland\u0131\u011f\u0131n\u0131z\u0131 hayal edin. Heyecanl\u0131 hissediyorsunuz, fakat ayn\u0131 zamanda da gergin\u2026 Ve bu hissi midenizde neredeyse ba\u015fka bir kalp at\u0131\u015f\u0131 gibi hissediyorsunuz. Sizi geri \u00e7eken bir \u015fey var, \u00e7ok mutlu olmaktan al\u0131koyan bir \u015fey\u2026 \u2018Hay\u0131r! \u00c7ok mutlu olmamal\u0131s\u0131n.\u2019 Temkinli olmak daha iyidir, aksi halde k\u00f6t\u00fc bir \u015fey olabilir. Meraklanmaya ba\u015fl\u0131yorsunuz\u2026 \u2018Oraya vard\u0131\u011f\u0131mda, kiminle konu\u015fmal\u0131y\u0131m.\u2019 \u2018Peki ya kimse benimle konu\u015fmak istemezse?\u2019 \u2018Ya benim tuhaf oldu\u011fumu d\u00fc\u015f\u00fcn\u00fcrlerse?\u2019\u2026\u00a0Partiye vard\u0131\u011f\u0131n\u0131zda, birisi size do\u011fru geliyor ve sizinle konu\u015fmaya ba\u015fl\u0131yor. Ve bu olduk\u00e7a; zihniniz h\u0131zlanmaya, kalbiniz \u00e7arpmaya ba\u015fl\u0131yor, terlemeye ba\u015fl\u0131yorsunuz\u2026 Neredeyse kendinizden ayr\u0131ld\u0131\u011f\u0131n\u0131z hissine kap\u0131l\u0131yorsunuz\u2026 Sanki kendinizin d\u0131\u015f\u0131na \u00e7\u0131km\u0131\u015f, d\u0131\u015far\u0131dan kendinize bak\u0131yormu\u015fsunuz gibi. Kendinizle konu\u015fuyorsunuz: \u2018Toparlan!\u2019\u00a0Fakat toparlanam\u0131yorsunuz. Ve daha da k\u00f6t\u00fcle\u015fmeye ba\u015fl\u0131yor\u2026 Birka\u00e7 dakikal\u0131k konu\u015fman\u0131n ard\u0131ndan, konu\u015ftu\u011funuz ki\u015fi yan\u0131n\u0131zdan ayr\u0131l\u0131yor ve tamamen bozguna u\u011fram\u0131\u015f hissediyorsunuz. Bu sosyal durumlarla uzun zamand\u0131r kar\u015f\u0131la\u015f\u0131yorsunuz\u2026 Ya da her d\u0131\u015far\u0131 \u00e7\u0131kt\u0131\u011f\u0131n\u0131zda, kalabal\u0131k yerlerde bulundu\u011funuzda, bu panik halinin ba\u015flad\u0131\u011f\u0131n\u0131 hayal edin. Etraf\u0131n\u0131zda \u00e7ok say\u0131da insan bulundu\u011funda \u2013\u00f6rne\u011fin; bir otob\u00fcste ya da metroda\u2013 s\u0131cak basar, mideniz bulanmaya, huzursuz hissetmeye ba\u015flars\u0131n\u0131z. Ve bu durumu tekrar tekrar ya\u015famamak i\u00e7in de kalabal\u0131k yerlerden ka\u00e7\u0131nmaya, yaln\u0131z ve insanlardan izole olmaya ba\u015flars\u0131n\u0131z. \u201d\u00a0(How to cope with anxiety-Olivia Remes / TEDx Talks) Yukar\u0131daki senaryo, size \u00e7ok tan\u0131d\u0131k geldiyse ve s\u0131kl\u0131kla benzer durumlar\u0131 deneyimliyorsan\u0131z; muhtemelen anksiyete sorununuz var demektir. Anksiyete; korku, huzursuzluk, i\u015f ya da okula odaklanamama, gece uykuya dalmada zorlanma ya da kolayca tedirgin olma durumu olarak ortaya \u00e7\u0131kabilir. Sosyal durumlarda, bu durum ba\u015fkalar\u0131yla konu\u015fman\u0131z\u0131 zorla\u015ft\u0131rabilir ve s\u00fcrekli yarg\u0131lanm\u0131\u015f gibi hissetmenize ya da kekemelik, terleme, k\u0131zarma veya mide rahats\u0131zl\u0131\u011f\u0131 gibi semptomlar geli\u015ftirmenize neden olabilir. Anksiyetenin ani y\u00fckselmesi; delirdi\u011finizi d\u00fc\u015f\u00fcnmenize, kontrol\u00fc kaybetti\u011finizi sanman\u0131za ve kalp krizi ge\u00e7iriyor gibi hissetmenize neden olur ve panik ataklar \u015feklinde g\u00f6r\u00fclebilir. \u00d6te yandan, anksiyete durumu; yayg\u0131n bir endi\u015fe halinin sizi t\u00fcketmesi ve gelece\u011fe korkuyla bakman\u0131z gibi s\u00fcrekli hale gelen anksiyete bozuklu\u011fu \u015feklinde de g\u00f6r\u00fclebilir. Pek \u00e7ok insan\u0131n hayat\u0131n\u0131n bir d\u00f6neminde b\u00f6yle deneyimler ya\u015f\u0131yor olmas\u0131 son derece ola\u011fand\u0131r, ancak e\u011fer ki; anksiyete, g\u00fcndelik hayat\u0131n\u0131za m\u00fcdahale etmeye, uykunuzu engellemeye, ili\u015fkilerinizin \u00f6n\u00fcnde engeller olu\u015fturmaya ya da i\u015finiz veya okulunuzdaki verimlili\u011finizi azaltmaya ba\u015flarsa, i\u015fte bu noktada anksiyete bozuklu\u011funa sahipsiniz demektir. Bu durum daha ciddidir. Yap\u0131lan ara\u015ft\u0131rmalar, e\u011fer tedavi edilmezse, anksiyetenin, depresyona, erken \u00f6l\u00fcmlere ve intihara yol a\u00e7abilece\u011fini ortaya koyuyor. B\u00f6ylesi ciddi sa\u011fl\u0131k sonu\u00e7lar\u0131na neden olabilmesine kar\u015f\u0131n, anksiyeteyi tedavi etmek i\u00e7in re\u00e7ete edilen ila\u00e7lar, uzun vadede i\u015fe yaramamaktad\u0131r. Semptomlar genellikle tekrar g\u00f6r\u00fclmeye ba\u015fl\u0131yor ve ba\u015flad\u0131\u011f\u0131n\u0131z yere geri d\u00f6n\u00fcyorsunuz\u00a0 Ya\u015fam\u0131n\u0131zda \u00fcstesinden gelmeye ya da a\u015fmaya \u00e7al\u0131\u015ft\u0131\u011f\u0131n\u0131z \u015feylerle ne \u015fekilde m\u00fccadele etti\u011finizin, ne kadar anksiyete deneyimledi\u011finiz \u00fczerinde do\u011frudan bir etkisi vard\u0131r. Ba\u015fa \u00e7\u0131kma \u015feklinizi de\u011fi\u015ftirdi\u011finizde, anksiyete seviyenizi de a\u015fa\u011f\u0131ya \u00e7ekmeniz m\u00fcmk\u00fcnd\u00fcr. Ya\u015fam\u0131n\u0131z\u0131n, kontrol\u00fcn\u00fczden \u00e7\u0131kt\u0131\u011f\u0131n\u0131 hissediyor veya kararlar almakta zorlan\u0131yor musunuz? Sizin i\u00e7in \u00f6nerilen bir \u00e7\u00f6z\u00fcm y\u00f6ntemi var: Karars\u0131zl\u0131\u011f\u0131n \u00fcstesinden gelmek ve yeni bir projeye devam etmek i\u00e7in \u201ck\u00f6t\u00fc de olsa yap\u0131n.\u201d Garip bir \u00f6neri gibi gelebilir, ancak bir kli\u015fe de olsa: \u201cYapmaya de\u011fer bir \u015fey, k\u00f6t\u00fc yapmaya de\u011fer.\u201d\u00a0Bunun i\u015fe yar\u0131yor olmas\u0131n\u0131n nedeni, karar verme s\u00fcrecinizi h\u0131zland\u0131rmas\u0131 ve sizi do\u011frudan harekete ge\u00e7irmesidir.\u00a0Aksi takdirde, bir \u015feyi nas\u0131l yapman\u0131z gerekti\u011fi veya ne yapman\u0131z gerekti\u011fi konusunda karar vermek i\u00e7in saatler harcars\u0131n\u0131z, bu da \u00e7ok zaman al\u0131c\u0131 ve stresli olabilir. \u0130nsanlar, genellikle bir \u015feyi \u201cm\u00fckemmel\u201d \u015fekilde yapmak ister ya da ba\u015flamak i\u00e7in \u201cm\u00fckemmel zaman\u0131n\u201d gelmesini bekler. Fakat bu durum,\u00a0ertelemeye, uzun gecikmelere\u00a0yol a\u00e7abilir ve hatta s\u00f6z konusu \u015feyi yapmam\u0131z\u0131 engelleyebilir. Bu da strese ve anksiyeteye neden olur. Bunun yerine, sadece \u201ck\u00f6t\u00fc bir \u015fekilde\u201d yaparak ve nas\u0131l sonu\u00e7lanaca\u011f\u0131 konusunda endi\u015felenmeden ba\u015flamay\u0131 deneyin. B\u00f6ylesi bir yakla\u015f\u0131m, yaln\u0131zca i\u015fe koyulman\u0131z\u0131 daha kolay hale getirmekle kalmaz; ge\u00e7mi\u015fe k\u0131yasla g\u00f6revleri \u00e7ok daha h\u0131zl\u0131 bir \u015fekilde tamamlam\u0131\u015f oldu\u011funuzu fark etmenize de yol a\u00e7ar.\u00a0\u00c7o\u011funlukla da yapt\u0131\u011f\u0131n\u0131z \u015feyin tamamen k\u00f6t\u00fc olmad\u0131\u011f\u0131n\u0131, olsa bile ince ayarlar yapmak i\u00e7in vaktinizin kald\u0131\u011f\u0131n\u0131 fark edersiniz. \u201cK\u00f6t\u00fc de olsa yap\u201d\u0131 bir motto olarak kullanmak, yeni \u015feylere ba\u015flaman\u0131z noktas\u0131nda size cesaret verir. Her \u015feye biraz e\u011flence katar ve sonu\u00e7lar\u0131 hakk\u0131nda sizi \u00e7ok fazla endi\u015fe duymaktan al\u0131koyar. Deneyin.\n Kendinizi ve yapt\u0131\u011f\u0131n\u0131z hatalar\u0131 s\u0131kl\u0131kla ele\u015ftiriyor musunuz? Sizi ve hayat\u0131n\u0131z\u0131 s\u00fcrekli olarak ele\u015ftiren bir arkada\u015f\u0131n\u0131z oldu\u011funu d\u00fc\u015f\u00fcn\u00fcn. Ne yapars\u0131n\u0131z? Muhtemelen bu ki\u015fiyi hayat\u0131n\u0131zdan \u00e7\u0131karmak istersiniz de\u011fil mi? Fakat, anksiyete sahibi insanlar bunu kendilerine s\u0131k s\u0131k yaparlar ve bu yapt\u0131klar\u0131n\u0131 fark etmezler bile. 2012 y\u0131l\u0131nda\u00a0Anxiety, Stress & Coping\u2019de yay\u0131mlanan bir ara\u015ft\u0131rmada, anksiyete sahibi insanlar\u0131n\u00a0kendilerine kar\u015f\u0131 pek de nazik davranmad\u0131klar\u0131 ortaya koyuldu. Dolay\u0131s\u0131yla, kendinizi bir durumda utand\u0131rm\u0131\u015f gibi hissediyorsan\u0131z, kendinizi ele\u015ftirmeyin. Kendinizi su\u00e7lamak i\u00e7in bu d\u00fcrt\u00fcye sahip oldu\u011funuzu d\u00fc\u015f\u00fcn\u00fcn, ard\u0131ndan kafan\u0131zdaki negatif d\u00fc\u015f\u00fcnceleri bir kenara b\u0131rak\u0131n ve dikkatinizi i\u015finize (ne ile u\u011fra\u015f\u0131yorsan\u0131z ona) verin. Bir di\u011fer etkili strateji ise, \u201cendi\u015fe i\u00e7in bekleyin.\u201d E\u011fer bir \u015fey ters gitmi\u015fse ve endi\u015felenmek zorunda hissediyorsan\u0131z (\u00e7\u00fcnk\u00fc her \u015feyi bat\u0131rd\u0131\u011f\u0131n\u0131z\u0131 d\u00fc\u015f\u00fcn\u00fcyorsunuzdur) hemen endi\u015felenmeyin. Bunun yerine endi\u015fenizi erteleyin \u2013her g\u00fcn 10 dakikan\u0131z\u0131 ay\u0131r\u0131p bir \u015fey i\u00e7in endi\u015felenebilirsiniz. Bunu yapt\u0131\u011f\u0131n\u0131zda, ilk anda kayg\u0131y\u0131 tetikleyen durumu daha sonra tekrar d\u00fc\u015f\u00fcnd\u00fc\u011f\u00fcn\u00fczde rahats\u0131z edici veya endi\u015fe verici olarak alg\u0131layamayaca\u011f\u0131n\u0131z\u0131 g\u00f6receksiniz. D\u00fc\u015f\u00fcncelerinizi s\u00fcrekli olarak aktif tutmazsan\u0131z, \u00e7ok \u00e7abuk zay\u0131flad\u0131klar\u0131n\u0131 g\u00f6r\u00fcrs\u00fcn\u00fcz. Anksiyete, insanlar\u0131n d\u00fc\u015f\u00fcnd\u00fc\u011f\u00fcnden \u00e7ok daha yayg\u0131n bir durumdur. D\u00fcnya \u00fczerindeki her 14 insandan biri, bir anksiyete bozuklu\u011funa sahip.", "tags": ["Anksiyete (Kayg\u0131 bozuklu\u011fu)", "d\u00fc\u015f\u00fcnceler", "zihin"]},
{"source": "bilimfili.com", "url": "https://bilimfili.com/fikirlerinin-ustun-oldugu-algisina-sahip-insanlar-bilgilerini-abartiyor/", "category": "psikoloji", "date": "18 Nisan 2018", "title": "Fikirlerinin \u00dcst\u00fcn Oldu\u011fu Alg\u0131s\u0131na Sahip \u0130nsanlar Bilgilerini Abart\u0131yor", "content": "\u0130\u015f yerinde, arkada\u015f ortamlar\u0131nda, akrabalarda ya da sosyal medya gibi online platformlarda, ukala tav\u0131rlarla; \u00f6\u011fretici, bilmi\u015f ve \u00fcstenci bir dille, kar\u015f\u0131s\u0131ndaki ki\u015finin bilgi ve fikirlerini \u00f6nemsemeden konu\u015fan insanlar\u0131 kimsenin sevmedi\u011fini ya da en az\u0131ndan pek \u00e7ok ki\u015finin kar\u015f\u0131la\u015ft\u0131\u011f\u0131 bu tutumu rahats\u0131z edici buldu\u011funu s\u00f6yleyebiliriz. Pek \u00e7o\u011fumuz bu tip \u00fcstenci, ukala ve bilmi\u015f bir \u00fcslupla konu\u015fan bireylerin, genellikle, esas\u0131nda sahip olduklar\u0131 bilgiyi abartma e\u011filimi g\u00f6sterdiklerine dair geleneksel bir saptamada bulunabiliriz. Michigan \u00dcniversitesi`den ara\u015ft\u0131rmac\u0131lar, tam da pek \u00e7o\u011fumuzun ku\u015fkuland\u0131\u011f\u0131 bu durumu ara\u015ft\u0131rd\u0131.\nPek \u00e7ok durumda bu insanlara, kendi bilgi d\u00fczeylerinin politik ger\u00e7eklerle uyumlu olmad\u0131\u011f\u0131na dair geri bildirimde bulunulsa dahi, ki\u015finin kendi d\u00fc\u015f\u00fcnce, fikir ve inan\u00e7lar\u0131n\u0131n bir ba\u015fkas\u0131n\u0131nkinden nesnel olarak daha do\u011fru oldu\u011fu iddias\u0131nda bulunmay\u0131 s\u00fcrd\u00fcrd\u00fc\u011f\u00fc g\u00f6zlemlenir. \u00dcstelik, bu insanlar, kendi \u00fcst\u00fcnl\u00fck hislerini do\u011frulayacak; \u00f6n yarg\u0131l\u0131 bir bi\u00e7imde yeni bilgi aray\u0131\u015f\u0131nda bulunma e\u011filimi g\u00f6sterir. Journal of Experimental Social Psychology\u2018de Mart 2018\u2019de yay\u0131mlanan ara\u015ft\u0131rmada,\u00a0\u201cfikir \u00fcst\u00fcnl\u00fc\u011f\u00fc\u201d hissine sahip olan ya da politik g\u00f6r\u00fc\u015flerle ilgili olarak kendi g\u00f6r\u00fc\u015flerinin di\u011fer g\u00f6r\u00fc\u015flerden \u00fcst\u00fcn oldu\u011funu d\u00fc\u015f\u00fcnen insanlara odaklan\u0131ld\u0131. Ara\u015ft\u0131rma ekibi, bu insanlar\u0131n; politikan\u0131n yan\u0131 s\u0131ra \u00e7evre, din, ili\u015fki anla\u015fmal\u0131klar\u0131 ve hatta g\u00f6rg\u00fc kurallar\u0131 ve ki\u015fisel tercihler gibi nispeten \u00f6nemsiz konular gibi \u00e7e\u015fitli di\u011fer alanlarda da fikir \u00fcst\u00fcnl\u00fc\u011f\u00fc hissine sahip olduklar\u0131n\u0131 belirtiyor. Yap\u0131lan \u00e7al\u0131\u015fmada, politik fikir \u00fcst\u00fcnl\u00fc\u011f\u00fc hissine ili\u015fkin iki kilit soruya cevap arand\u0131: Kendi bilgisinin \u00fcst\u00fcn oldu\u011fu hissine sahip insanlar, \u00fcst\u00fcn olduklar\u0131n\u0131 hissettikleri konu hakk\u0131nda daha fazla bilgi sahibi mi? Bilgisinin \u00fcst\u00fcn oldu\u011fu hissine sahip insanlar yeni bilgi aray\u0131\u015f\u0131nda \u00fcst\u00fcn stratejiler mi kullan\u0131yor? \u0130lk soruya cevap bulabilmek ad\u0131na, ara\u015ft\u0131rmada, kat\u0131l\u0131mc\u0131lar \u00e7e\u015fitli politik konulara dair kendi fikirlerini ve fikirlerinin \u00fcst\u00fcnl\u00fc\u011f\u00fcne ili\u015fkin hislerini payla\u015ft\u0131lar. Kat\u0131l\u0131mc\u0131lara, bu konular hakk\u0131nda ne kadar bilgi sahibi olduklar\u0131 soruldu ve ard\u0131ndan bu konular hakk\u0131ndaki mevcut bilgilerini test edebilecekleri bir quizi tamamlamalar\u0131 istendi. Yap\u0131lan alt\u0131 \u00e7al\u0131\u015fma ve \u00e7e\u015fitli politik konular \u00fczerinden, kendi fikirlerinin \u00fcst\u00fcnl\u00fc\u011f\u00fc hissine sahip insanlar\u0131n, bu politik konularda hayli bilgi sahibi olduklar\u0131n\u0131 d\u00fc\u015f\u00fcnd\u00fckleri g\u00f6r\u00fcld\u00fc. Ancak ne var ki; bu hayli bilgi sahibi olundu\u011fu alg\u0131s\u0131, bu insanlar\u0131n esas\u0131nda ne kadar bildikleri ile kar\u015f\u0131la\u015ft\u0131r\u0131ld\u0131\u011f\u0131nda, kendi fikirlerinin \u00fcst\u00fcnl\u00fc\u011f\u00fc hissine sahip insanlar\u0131n bilgisini fazlas\u0131yla abartm\u0131\u015f oldu\u011fu g\u00f6r\u00fcld\u00fc. Buna kar\u015f\u0131n, daha m\u00fctevaz\u0131 kat\u0131l\u0131mc\u0131lar\u0131n da zaman zaman kendi bilgilerini abartt\u0131klar\u0131, ancak fikirlerinin \u00fcst\u00fcn oldu\u011fu hissine sahip ki\u015filerin esas\u0131nda sahip olduklar\u0131 bilgiyi a\u015f\u0131r\u0131 abartt\u0131klar\u0131 g\u00f6zlemlendi. \u0130kinci soruya cevap bulabilmek ad\u0131na ise, ara\u015ft\u0131rma ekibi, kat\u0131l\u0131mc\u0131lara, politik bir konu hakk\u0131nda yeni makaleler sundu ve kat\u0131l\u0131mc\u0131lara hangi makaleyi okumak isteyecekleri soruldu. Sunulan makalelerin yar\u0131s\u0131, meseleye kat\u0131l\u0131mc\u0131yla ayn\u0131 \u00e7er\u00e7eveden bakarken, di\u011fer yar\u0131s\u0131 kat\u0131l\u0131mc\u0131n\u0131n politik konumuna meydan okuyan bir i\u00e7eri\u011fe sahipti. Yap\u0131lan se\u00e7imler sonucunda, kendi fikrinin \u00fcst\u00fcn oldu\u011fu hissine sahip insanlar\u0131n, fikirlerini destekleyen bilgileri se\u00e7me konusunda m\u00fctevaz\u0131 akranlar\u0131na k\u0131yasla anlaml\u0131 derecede fazla e\u011filim g\u00f6sterdi\u011fi g\u00f6r\u00fcld\u00fc. \u00dcstelik, bu ki\u015filer, \u00f6n yarg\u0131l\u0131 bilgi arad\u0131klar\u0131n\u0131n da fark\u0131ndayd\u0131lar. Ara\u015ft\u0131rmac\u0131lar, hangi tip makaleleri se\u00e7tiklerini sordu\u011funda, kat\u0131l\u0131mc\u0131lar\u0131n kendi fikirlerini destekleyen bilgi i\u00e7eren makaleler i\u00e7in pe\u015fin h\u00fck\u00fcm vererek onlar\u0131 se\u00e7tiklerini kabul ettiler. Burada, kendi fikirlerinin \u00fcst\u00fcn oldu\u011fu hissine sahip insanlar, e\u011fer bilgi setine dair dengeli bir aray\u0131\u015fta bulunmu\u015f olsalard\u0131, bu insanlar\u0131n, sorunun her iki taraf\u0131 hakk\u0131nda ak\u0131lc\u0131 ve ele\u015ftirel d\u00fc\u015f\u00fcnme yoluyla fikirlerinin \u00fcst\u00fcn oldu\u011fu sonucuna ula\u015ft\u0131klar\u0131n\u0131 d\u00fc\u015f\u00fcnebilirdik. Fakat, bu bireylerin kendi fikirlerini destekleyen bilgiyi i\u00e7eren makalelere y\u00f6nelik se\u00e7imlerini son derece emin olmalar\u0131, mevcut bilgilerinin geli\u015ftirilmesine y\u00f6nelik f\u0131rsatlar\u0131n g\u00f6zden \u00e7\u0131kar\u0131ld\u0131\u011f\u0131n\u0131n bir g\u00f6stergesidir.\u00a0(bkz.\u00a0Sand\u0131\u011f\u0131n\u0131z Kadar \u0130yi Bilmiyorsunuz) Peki insanlar kendi bak\u0131\u015f a\u00e7\u0131lar\u0131n\u0131n d\u0131\u015f\u0131ndaki g\u00f6r\u00fc\u015flerden neden ka\u00e7\u0131n\u0131yor olabilir? Bu sorunun muhtemel bir cevab\u0131; e\u011fer insanlar yeni bir bilginin mevcut bilgileriyle uyum g\u00f6sterdi\u011fini g\u00f6r\u00fcrse, bu durum pek \u00e7ok insan\u0131n iyi hissetmesine neden olur. \u00d6rne\u011fin, Ocak 2016\u2019da Discourse Processes\u2018de yay\u0131mlanan bir \u00e7al\u0131\u015fmada,\u00a0insanlar\u0131n mevcut bilgi ve inan\u00e7lar\u0131n\u0131 zay\u0131flatan bilgileri okuduklar\u0131nda, bu durumun \u00f6fke ve deh\u015fet duygular\u0131n\u0131 tetikledi\u011fini; bunun da ki\u015finin yeni bilgileri kendi kendine kabul etmesini zorla\u015ft\u0131rd\u0131\u011f\u0131n\u0131 ortaya koymu\u015ftu. (bkz.\u00a0\u0130nsanlar\u0131 Ger\u00e7eklere \u0130kna Etmek Neden \u00c7ok Zordur?) Bir di\u011fer ifadeyle, bir fikir ya da inanca g\u00fc\u00e7l\u00fc bir bi\u00e7imde ba\u011flan\u0131lmas\u0131; ki\u015finin kimlik, de\u011fer yarg\u0131lar\u0131 veya ahl\u00e2ki inanc\u0131na ba\u011flan\u0131r. Bu durum ger\u00e7ekle\u015fti\u011finde, insanlar, kendi fikir, g\u00f6r\u00fc\u015f, mevcut bilgi ve kimliklerine meydan okuyan yeni bir bilgiyi ve hatta bilimsel ger\u00e7ekleri dahi reddetme yoluna gitme e\u011filimi g\u00f6sterebiliyor. Fikir ve g\u00f6r\u00fc\u015flerinizin desteklendi\u011fini g\u00f6rmek iyi hissettirebilir. Ancak fikir ve g\u00f6r\u00fc\u015flerinize meydan okuyan yeni bilgilerle kar\u015f\u0131la\u015fmak rahats\u0131zl\u0131k olu\u015fturur ve bu rahats\u0131zl\u0131k hissi, fikir ve inan\u00e7lar\u0131n\u0131za ba\u011fnazca ba\u011fland\u0131\u011f\u0131n\u0131zda genellikle daha da artar.", "tags": ["d\u00fc\u015f\u00fcnceler", "insan davran\u0131\u015flar\u0131 (davran\u0131\u015f bilimleri)"]},
{"source": "bilimfili.com", "url": "https://bilimfili.com/merak-duygusunun-kokeninde-ne-var/", "category": "psikoloji", "date": "23 Nisan 2018", "title": "Merak Duygusunun K\u00f6keninde Ne Var?", "content": "Merak duygusuna hepimiz a\u015finay\u0131zd\u0131r. Bilmedi\u011fimiz, bizim i\u00e7in yeni say\u0131labilecek bir \u015feyle kar\u015f\u0131la\u015ft\u0131\u011f\u0131m\u0131zda, ya anlayabilmek i\u00e7in daha da yakla\u015f\u0131p inceleriz ya da korunmac\u0131 bir i\u00e7g\u00fcd\u00fc ile kendimizi geri \u00e7ekeriz. Merak duygusu, insanl\u0131\u011f\u0131n tarihte yapt\u0131\u011f\u0131 bir\u00e7ok bilimsel ke\u015ffin de temelinde yat\u0131yor. Yeni D\u00fcnya olarak an\u0131lan Amerika k\u0131tas\u0131n\u0131n Avrupal\u0131larca ke\u015ffinden, Ay\u2019a ilk ayak bas\u0131lan ana kadar, merak ve yenili\u011fe duyulan istek, bilim i\u00e7in en b\u00fcy\u00fck motivasyon kayna\u011f\u0131 olarak g\u00f6r\u00fclebilir. Canl\u0131lar\u0131n meraka ve yenili\u011fe olan ilgisine iki farkl\u0131 \u015fey sebep oluyor diyebiliriz; al\u0131\u015f\u0131lmam\u0131\u015fl\u0131k ve haz merkezi. Canl\u0131lar, biyolojik olarak, yeni uyaranlara kar\u015f\u0131 daha duyarl\u0131d\u0131r. G\u00f6rme, i\u015fitme, duyma, koklama ve dokunma gibi temel duyusal yeteneklerimiz, s\u00fcrekli maruz kald\u0131\u011f\u0131 uyaranlara kar\u015f\u0131 zaman i\u00e7inde duyarl\u0131l\u0131\u011f\u0131n\u0131 yitirir. Bu duruma \u201cal\u0131\u015fma\u201d ismi veriliyor. \u00d6rne\u011fin, s\u0131kt\u0131\u011f\u0131m\u0131z parf\u00fcm\u00fcn bir s\u00fcre sonra kokusunu almamam\u0131z da bu sebeptendir. Al\u0131\u015fma s\u00fcrecinde kazan\u0131lan al\u0131\u015fkanl\u0131k i\u00e7in beyinde bir girdi olu\u015fturuluyor. Yeni bir \u00e7evresel uyar\u0131c\u0131, bu girdiden ne kadar farkl\u0131ysa organizma o kadar h\u0131zl\u0131 \u015fekilde uyar\u0131l\u0131yor ve tepki veriyor. Bu durum, yeni uyaranlara kar\u015f\u0131 bir t\u00fcr duyarl\u0131l\u0131k olu\u015fturuyor. Bu duyarl\u0131l\u0131k, uygun bir seviyede olursa, organizmay\u0131, ke\u015ffetmeye y\u00f6nelik harekete ge\u00e7iriyor ve bir \u201cmotivasyon\u201d durumuna geliyor. Motivasyonla harekete ge\u00e7en organizman\u0131n beyninde, uyarana kar\u015f\u0131, motivasyon ve n\u00f6rotransmitter g\u00f6revi g\u00f6ren dopamin seviyesi ile ba\u011flant\u0131l\u0131 olarak bir \u201cistek\u201d olu\u015fuyor. Dopamin seviyesi ne kadar y\u00fcksek olursa, olu\u015fan istek de o kadar b\u00fcy\u00fck oluyor. \u00dc\u00e7 makak maymunu \u00fczerinde yap\u0131lan bir \u00e7al\u0131\u015fmada, maymunlar\u0131n, bir bilgisayar ekran\u0131ndan g\u00f6sterilen ve i\u00e7lerinden rastgele birine \u00f6d\u00fcl de\u011feri verilen 3 foto\u011fraftan birini se\u00e7meleri sa\u011fland\u0131. E\u011fer maymun, \u00f6d\u00fcl de\u011feri olan foto\u011fraf\u0131 se\u00e7erse meyve suyu ile \u00f6d\u00fcllendirildi. Foto\u011fraflardan biri, rastgele da\u011f\u0131t\u0131lan aral\u0131klarla de\u011fi\u015fecek \u015fekilde ayarland\u0131. Maymunlar, farkl\u0131 aral\u0131klarda tuzlu su ve \u201cVanoxerine\u201d isimli; dopamin sal\u0131n\u0131m noktalar\u0131na yerle\u015ferek, dopamin sal\u0131n\u0131m\u0131n\u0131 azalt\u0131rken, dopaminin g\u00f6revini \u00fcstlenen bir ila\u00e7 enjekte edilerek teste tab\u00ee tutuldu. Her iki durumda da yeni foto\u011fraf\u0131 se\u00e7me oran\u0131n\u0131n y\u00fcksek oldu\u011fu g\u00f6zlenirken, \u201cVanoxerine\u201d enjeksiyonundan sonra maymunlarda, yeni foto\u011fraf\u0131 se\u00e7me oran\u0131n\u0131n daha da y\u00fckseldi\u011fi g\u00f6zlendi. G\u00f6rsel Telif: Behavioral Neuroscience Bu durumda, maymunlar i\u00e7in, meyve suyu \u00f6d\u00fcl\u00fc, yenili\u011fin sebep oldu\u011fu motivasyon ile birle\u015ferek bir \u201cistek\u201d haline d\u00f6n\u00fc\u015ft\u00fc ve bu iste\u011fin kar\u015f\u0131lanmas\u0131 ile, haz merkezi bir \u201ctatmin olmu\u015fluk\u201d hissetti. Benzer bir test, insanlar \u00fczerinde de ger\u00e7ekle\u015ftirildi. Bir grup denek, tekrarlayan uyaranlara maruz b\u0131rak\u0131ld\u0131. Ancak s\u00fcre\u00e7 i\u00e7erisinde, tekrarlayan uyaranlardan farkl\u0131 olarak yeni uyaranlar da eklendi. \u0130nsanlar\u0131n da, laboratuvar hayvanlar\u0131na benzer \u015fekilde, al\u0131\u015ft\u0131klar\u0131n\u0131n d\u0131\u015f\u0131nda bir uyarana kar\u015f\u0131 daha hassas davranarak ilgi odaklar\u0131n\u0131, yeni uyarana kayd\u0131rd\u0131klar\u0131 g\u00f6zlendi. Dikkatimizi \u00e7eken her yeni uyar\u0131c\u0131, benzer bir s\u00fcre\u00e7le bir motivasyon-istek-\u00f6d\u00fcl d\u00f6ng\u00fcs\u00fc i\u00e7erisinde sindiriliyor ve al\u0131\u015f\u0131lana kadar da s\u00fcre\u00e7 devam ediyor. Merak g\u00fcd\u00fcm\u00fcz, evrimsel s\u00fcrecimizde kilit s\u0131\u00e7ray\u0131\u015flara sebep olmas\u0131 bak\u0131m\u0131ndan da \u00f6nemli. Canl\u0131l\u0131k var olduk\u00e7a, ke\u015ffetme-haz d\u00f6ng\u00fcs\u00fcn\u00fcn kolay kolay yok olmayaca\u011f\u0131n\u0131 bilmek, gelece\u011fi daha heyecan verici k\u0131l\u0131yor ve bilim bu d\u00f6ng\u00fcn\u00fcn kilit noktas\u0131n\u0131 olu\u015fturuyor.", "tags": ["d\u00fc\u015f\u00fcnceler", "duygular", "hayvan davran\u0131\u015flar\u0131 (etoloji)", "hayvanbilim (zooloji)", "insan davran\u0131\u015flar\u0131 (davran\u0131\u015f bilimleri)", "primatoloji"]},
{"source": "bilimfili.com", "url": "https://bilimfili.com/tramvay-ikilemi-gercek-hayatta-ilk-kez-farelerle-test-edildi/", "category": "psikoloji", "date": "14 May\u0131s 2018", "title": "Tramvay \u0130kilemi Ger\u00e7ek Hayatta \u0130lk Kez Farelerle Test Edildi", "content": "Herhangi bir felaket an\u0131nda hayat kurtarma konusundaki isteklili\u011fimiz, bazen birilerinin ya\u015fam\u0131na mal olsa da son derece g\u00fc\u00e7l\u00fcd\u00fcr. Bu durumun en g\u00fczel \u00f6rne\u011fi, 1967 y\u0131l\u0131nda d\u00fc\u015f\u00fcn\u00fcr Philippa Foot taraf\u0131ndan geli\u015ftirilip, 1985\u2019te Jarvis Thomson taraf\u0131ndan uyarlanan bir d\u00fc\u015f\u00fcnce deneyi olan Tramvay ikilemidir. Deneyi, muhtemelen biliyorsunuzdur ancak, h\u0131zl\u0131 bir hat\u0131rlatma s\u00fcreciyle tekrardan an\u0131msayal\u0131m, \u00e7\u00fcnk\u00fc yeni yap\u0131lan ara\u015ft\u0131rmadaki deneylerde ortaya \u00e7\u0131kan ahl\u00e2ki ikilemleri anlamak i\u00e7in klasik tramvay ikilemi deneyine a\u015fina olmak gerekir. Varsay\u0131msal bir \u00f6l\u00fcm-ya\u015fam ikilemi ile kar\u015f\u0131 kar\u015f\u0131ya kald\u0131\u011f\u0131n\u0131z\u0131 d\u00fc\u015f\u00fcn\u00fcn. \u00d6rne\u011fin; bir tramvay ray\u0131n\u0131n yan\u0131nda durdu\u011funuzu hayal edin. Uzakta, kontrolden \u00e7\u0131km\u0131\u015f bir tramvay\u0131n, onun geli\u015fini duymayan be\u015f i\u015f\u00e7iye do\u011fru h\u0131zla ilerledi\u011fini\u00a0g\u00f6r\u00fcyorsunuz. \u0130\u015f\u00e7iler tramvay\u0131 g\u00f6rse bile, raydan zaman\u0131nda ayr\u0131lamayacaklar. Felaket belli belirsiz g\u00f6r\u00fcnd\u00fck\u00e7e, yere bak\u0131yorsunuz ve raylara ba\u011fl\u0131 bir makas kolu oldu\u011funu g\u00f6r\u00fcyorsunuz. E\u011fer makas kolunu \u00e7ekerseniz, tramvay\u0131n be\u015f masum i\u015f\u00e7inin bulundu\u011fu raylardan ikinci bir ray tak\u0131m\u0131na y\u00f6nlenece\u011fini fark ediyorsunuz. Ancak, yan taraftaki bu ray\u0131n a\u015fa\u011f\u0131s\u0131nda, i\u015f arkada\u015flar\u0131 kadar habersiz, yaln\u0131z bir i\u015f\u00e7i bulunuyor. \u0130yi haber \u015fu ki; hayat kurtaracak g\u00fcce sahipsiniz. O halde makas kolunu\u00a0kald\u0131r\u0131p, bir insan\u0131n \u00f6l\u00fcm\u00fcne sebep olup, bu be\u015f ki\u015fiyi kurtar\u0131r m\u0131yd\u0131n\u0131z? Yoksa hi\u00e7bir \u015fey yapmamay\u0131 m\u0131 tercih ederdiniz? Bu klasik senaryonun ikilemi \u00fczerine \u00e7ok say\u0131da varyant ve k\u0131vr\u0131m vard\u0131r; her biri, metaforik kolu \u00e7ekmenin ya da \u00e7ekmemenin varsay\u0131msal do\u011frulu\u011fu ve yanl\u0131\u015fl\u0131\u011f\u0131 \u00fczerinde farkl\u0131 bir d\u00f6n\u00fc\u015f sa\u011flar.\u00a0Fakat tramvay probleminin\u00a0tam kalbinde etik bir soru vard\u0131r: Bir ki\u015fiyi harcay\u0131p, be\u015f ki\u015fiyi kurtar\u0131p kurtarmayaca\u011f\u0131n\u0131z sorusu. Her iki se\u00e7imde de \u201celiniz kirlenecek\u201d, birisinde tek ki\u015finin \u00f6l\u00fcm\u00fcne sebep olacak, di\u011ferinden birden fazla ki\u015finin \u00f6l\u00fcm\u00fcne sebep olacaks\u0131n\u0131z. Bu ikilem, 1960lardan beri ahlak felsefecilerinin \u00fczerine kafa yordu\u011fu sorunlardan birisi oldu, ancak klasik sorun \u00fczerinde k\u0131\u015fk\u0131rt\u0131c\u0131 bir \u015fekilde hareket eden Bel\u00e7ika\u2019daki psikologlar, kabus senaryosunu ger\u00e7ek d\u00fcnyaya uygulad\u0131lar. 9 May\u0131s\u2019ta (2018) Psychological Science\u2019da yay\u0131mlanan \u00e7al\u0131\u015fmada, ara\u015ft\u0131rmac\u0131lar, yakla\u015f\u0131k 200 g\u00f6n\u00fcll\u00fcy\u00fc laboratuvara \u00e7a\u011f\u0131rarak onlara zor bir se\u00e7im sundular.\u00a0Laboratuvarda, elektro\u015fok makinesine ba\u011fl\u0131 iki ayr\u0131 kafes bulunuyordu. Kafeslerden birisinin i\u00e7erisinde 5 laboratuvar faresi bulunurken, di\u011fer kafeste yaln\u0131zca bir fare bulunuyordu. Deneyin devam\u0131n\u0131 anlam\u0131\u015f olmal\u0131s\u0131n\u0131z. Kat\u0131l\u0131mc\u0131lara karar vermek i\u00e7in 20 saniyeleri oldu\u011fu ve e\u011fer bir \u015fey yapmazsalar, be\u015f farenin bulundu\u011fu kafese \u00f6l\u00fcmc\u00fcl olmayan ancak \u00e7ok \u015fiddetli bir ac\u0131 olu\u015fturan elektrik \u015foku verilece\u011fi s\u00f6ylendi.\u00a0Bununla birlikte, basit\u00e7e, \u00f6nlerindeki tek bir d\u00fc\u011fmeye basarsalar, o zaman bu be\u015f fare, elektrik \u00e7arpmas\u0131ndan kurtulacak, bunun yerine di\u011fer kafes i\u00e7indeki tek fareye elektrik \u015foku uygulanacakt\u0131. L\u00fctfen sinirlenip, nefret dolu yorumlarda bulunmay\u0131n \u00e7\u00fcnk\u00fc kat\u0131l\u0131mc\u0131lara bu y\u00f6nde bir uygulama yap\u0131laca\u011f\u0131 s\u00f6ylenmi\u015f olsa da esas\u0131nda deneylerin hi\u00e7birisinde hi\u00e7bir hayvana elektrik \u015foku veya herhangi ba\u015fka bir zarar verilmedi.\u00a0Fakat deneyler s\u0131ras\u0131nda kat\u0131l\u0131mc\u0131lar\u0131n kararlar\u0131n\u0131 etkilememesi ad\u0131na bu durum kendilerine a\u00e7\u0131klanmad\u0131. Deneyler sonucunda,\u00a0ger\u00e7ek hayat testindeki kat\u0131l\u0131mc\u0131lar\u0131n y\u00fczde 84\u2019\u00fcn\u00fcn, be\u015f fareyi koruyup; tek fareye elektrik \u015foku verilmesi noktas\u0131nda bilin\u00e7li bir se\u00e7im yaparak d\u00fc\u011fmeye bast\u0131klar\u0131 g\u00f6r\u00fcld\u00fc, ki bu da \u2013e\u011fer ger\u00e7ekten bir elektrik \u015foku verilecek olsayd\u0131\u2013 daha az say\u0131daki hayvan\u0131n zarar g\u00f6rmesi tercihinin yap\u0131ld\u0131\u011f\u0131 anlam\u0131na geliyor. \u0130lgin\u00e7 olan \u015fu ki; gu ger\u00e7ek hayat deneyi, ara\u015ft\u0131rmac\u0131lar taraf\u0131ndan y\u00fcr\u00fct\u00fclen ba\u015fka bir deneyle e\u015fle\u015fme g\u00f6stermedi. S\u00f6z konusu bu deneyde, ayr\u0131 bir kat\u0131l\u0131mc\u0131 gruba ayn\u0131 durumla kar\u015f\u0131 kar\u015f\u0131ya kalsalar nas\u0131l tepki g\u00f6sterecekleri soruldu. Ancak bu kez senaryo; herhangi bir laboratuvar ortam\u0131, fare ya da elektrik \u015foku makinesi bulunmadan, tamamen varsay\u0131msal olarak sunuldu.\u00a0Bu deneyde ise insanlar\u0131n yaln\u0131zca %66\u2019s\u0131n\u0131n kafesteki tek fareye \u015fok verilmesini tercih ettikleri g\u00f6r\u00fcld\u00fc. \u00d6te yandan \u00e7al\u0131\u015fman\u0131n kendisinde ve tramvay problemini tam olarak ne \u00f6l\u00e7\u00fcde kapsad\u0131\u011f\u0131na dair bir tak\u0131m k\u0131s\u0131tlamalar da bulunuyor. \u00d6rne\u011fin, insan \u00f6l\u00fcm\u00fcn\u00fc; laboratuvar faresine elektrik \u015foku verilmesi deneyimiyle etik olarak e\u015fit tutmak olduk\u00e7a zordur. Bununla beraber,\u00a0deneyde yer alan kat\u0131l\u0131mc\u0131lardan baz\u0131lar\u0131, ara\u015ft\u0131rmac\u0131lar\u0131n kurulumunu g\u00f6rd\u00fcklerini ve hi\u00e7bir hayvan\u0131n zarar g\u00f6rmeyece\u011fini anlad\u0131klar\u0131n\u0131 s\u00f6ylediler. Ancak tramvay problemini ara\u015ft\u0131rd\u0131\u011f\u0131 \u00f6l\u00e7\u00fcde, sonu\u00e7lar; fel\u00e2ket an\u0131nda s\u0131ca\u011f\u0131 s\u0131ca\u011f\u0131na karar verme a\u015famas\u0131nda, pek \u00e7o\u011fumuzun deontolojik (genel sonuca ra\u011fmen, tek bir fareye zarar vermenin ahl\u00e2ki olmad\u0131\u011f\u0131n\u0131 savunan) d\u00fc\u015f\u00fcnceden ziyade sonu\u00e7\u00e7ulu\u011fa (consequentialism- genel \u00e7\u0131kt\u0131ya dayal\u0131) y\u00f6nelik bir e\u011filim g\u00f6sterdi\u011fimizi ortaya koyuyor. Ahlaki ikilemlerde kalmam\u0131z\u0131n as\u0131l sebebi\u00a0beynimizde birbiriyle \u00e7eli\u015fen iki se\u00e7ene\u011fin ayn\u0131 anda bulunmas\u0131d\u0131r. \u0130nsanlar, zihinlerinde birbiriyle \u00e7at\u0131\u015fan d\u00fc\u015f\u00fcnceler ve duygular\u0131 oldu\u011fu zaman bir tedirginlik ve rahats\u0131zl\u0131k durumu hisseder. S\u00f6z konusu bu \u00e7at\u0131\u015fma da; bir belirsizlik ve dengesizli\u011fi olu\u015fturur. Dolay\u0131s\u0131yla bu \u00e7at\u0131\u015fmay\u0131 sona erdirmek ve zihinsel olarak rahatlamak i\u00e7in bizi i\u00e7ten i\u00e7e d\u00fcrten bir \u015feyler hissederiz. D\u00fcrt\u00fclerimiz otoriter bir tav\u0131rla ipleri elinde tutmak i\u00e7in bizi zorlamaya ba\u015flar. Oysa onlar\u0131n da di\u011fer duygulardan fark\u0131 yoktur. B\u00f6yle bir durumda, i\u00e7inde bulundu\u011fumuz ko\u015fullar\u0131 akl\u0131n s\u00fczgecinden ge\u00e7irerek do\u011fru bir se\u00e7im yapmak zor bir h\u00e2l al\u0131r. \u00c7\u00fcnk\u00fc beynimiz bu i\u015flem i\u00e7in daha fazla zamana ve daha \u00e7ok enerjiye ihtiya\u00e7 duyar. Sonu\u00e7 olarak da \u00e7at\u0131\u015fmay\u0131 yaratan d\u00fc\u015f\u00fcncelerden birini veya birka\u00e7\u0131n\u0131, tutarl\u0131 ve dengeli bir zihin ortam\u0131na kavu\u015fmak i\u00e7in manip\u00fcle etme yolunu se\u00e7eriz. Yani, kendi kendimizi kand\u0131r\u0131r\u0131z ve bu da bizi rahatlat\u0131r. Sonu\u00e7 olarak, yine, a\u00e7\u0131k cevaplar\u0131 olmayan daha fazla tuzak soruyla kar\u015f\u0131 kar\u015f\u0131yay\u0131z. Peki siz ne yapard\u0131n\u0131z?", "tags": ["ahlak", "d\u00fc\u015f\u00fcnceler", "duygular", "hayvan davran\u0131\u015flar\u0131 (etoloji)", "hayvanbilim (zooloji)", "karar verme mekanizmas\u0131"]},
{"source": "bilimfili.com", "url": "https://bilimfili.com/depresyon-ileri-yasta-bilissel-becerilerin-tumunde-dususe-neden-oluyor/", "category": "psikoloji", "date": "24 May\u0131s 2018", "title": "Depresyon, \u0130leri Ya\u015fta Bili\u015fsel Becerilerin T\u00fcm\u00fcnde D\u00fc\u015f\u00fc\u015fe Neden Oluyor", "content": "Sussex \u00dcniversitesi bilimcileri, psikolojik\u00a0\u00e7\u00f6k\u00fcnt\u00fc (depresyon) ile beyin ya\u015flanma h\u0131z\u0131n\u0131n artmas\u0131 aras\u0131nda bir ba\u011flant\u0131 buldu. Daha \u00f6nce depresyon veya kayg\u0131 bozuklu\u011fu (anksiyete) olan ki\u015filerin ileri ya\u015flardaki unutkanl\u0131k (demans) riskinin daha y\u00fcksek oldu\u011funu bildirilmi\u015fti. Yeni \u00e7al\u0131\u015fma ise depresyonun, bili\u015fsel i\u015flevlerin b\u00fct\u00fcn\u00fcnde bir d\u00fc\u015f\u00fc\u015f yaratt\u0131\u011f\u0131na ili\u015fkin ilk kapsaml\u0131 kan\u0131t\u0131 sunuyor. 24 May\u0131s 2018 tarihli Psychological Medicine dergisinde yay\u0131mlanan bir makale ile ayr\u0131nt\u0131lar\u0131 payla\u015f\u0131lan \u00e7al\u0131\u015fmada, ara\u015ft\u0131rmac\u0131lar inceledikleri 25.000 bilimsel makale aras\u0131ndan, belirledikleri \u00f6l\u00e7\u00fctleri sa\u011flayan 34 tane \u00e7al\u0131\u015fma belirledi. Ard\u0131ndan bu uzun periyotlu (en k\u0131sas\u0131 1 y\u0131l s\u00fcren) 34 ara\u015ft\u0131rman\u0131n sa\u011flam bir sistematik \u00f6zetini \u00e7\u0131kard\u0131klar\u0131 bir meta-analiz ger\u00e7ekle\u015ftirdiler. Odak noktalar\u0131 ise depresyon veya kayg\u0131 bozuklu\u011fu ile bili\u015fsel i\u015flevlerin zaman i\u00e7indeki de\u011fi\u015fimi aras\u0131ndaki ba\u011flant\u0131 idi. 71.000\u2019in \u00fczerine kat\u0131l\u0131mc\u0131dan elde edilen bulgular bir araya getirilerek, derleme yap\u0131ld\u0131. \u0130ncelenen bili\u015fsel i\u015flevler aras\u0131nda ise bellek kayb\u0131, karar verme becerisi ve bilgi i\u015fleme h\u0131z\u0131 gibi i\u015flevlere yer verildi. \u00c7al\u0131\u015fman\u0131n ba\u015f\u0131nda demans (unutkanl\u0131k) tan\u0131s\u0131 konmu\u015f olan ki\u015filer, \u00e7\u00f6z\u00fcmlemenin d\u0131\u015f\u0131nda b\u0131rak\u0131ld\u0131. Bunun amac\u0131, \u00e7\u00f6k\u00fcnt\u00fcn\u00fcn (depresyon) bili\u015fsel ya\u015flanma \u00fczerindeki etkisinin daha iyi de\u011ferlendirilmesiydi. Elde edilen bulgular, depresif ki\u015filerin ileri ya\u015flardaki bili\u015fsel i\u015flev d\u00fc\u015f\u00fc\u015flerinin, depresif olmayan ki\u015filerden \u00e7ok daha fazla oldu\u011funu g\u00f6sterdi. Kayg\u0131 bozuklu\u011funun genel bili\u015fsel i\u015flev d\u00fc\u015f\u00fc\u015f h\u0131z\u0131 ile ba\u011flant\u0131l\u0131 oldu\u011funa ili\u015fkin ise net bir ba\u011flant\u0131 saptanmad\u0131. \u00c7al\u0131\u015fmay\u0131 y\u00fcr\u00fcten ekipten Dr. Darya Gaysina, t\u0131ptaki geli\u015fmeler sayesinde ortalama insan \u00f6mr\u00fcn\u00fcn uzamas\u0131 dolay\u0131s\u0131yla, toplumlarda ileri ya\u015ftaki bireylerin say\u0131s\u0131n\u0131n giderek artt\u0131\u011f\u0131n\u0131 ve bu bireylerin hem fiziksel hem de zihinsel sa\u011fl\u0131klar\u0131n\u0131n korunmas\u0131n\u0131n \u00f6neminin b\u00fcy\u00fckl\u00fc\u011f\u00fcn\u00fc vurguluyor.\u00a0Ekibin bir di\u011fer \u00fcyesi olan Amber John ise depresyonun ve kayg\u0131 bozuklu\u011funun \u00e7ok s\u0131k kar\u015f\u0131la\u015f\u0131lan sa\u011fl\u0131k sorunlar\u0131 oldu\u011funu hat\u0131rlatarak, depresif ki\u015filerin umutsuzlu\u011fa kap\u0131lmamas\u0131 gerekti\u011fini, tam tersine harekete ge\u00e7erek, egzersiz yaparak ve \u00f6nerilen tedavi yollar\u0131n\u0131 deneyerek, daha sa\u011fl\u0131kl\u0131 bir ya\u015fam s\u00fcrebileceklerini ekliyor. Bilimciler, zihinsel sa\u011fl\u0131\u011f\u0131 korumak i\u00e7in \u015funlara dikkat edilmesi gerekti\u011fini hat\u0131rlat\u0131yor: Sa\u011fl\u0131kl\u0131 beslenmek, fiziksel a\u00e7\u0131dan etkin olmak, aile ve arkada\u015flarla sosyalle\u015fmek, bilin\u00e7li olarak d\u00fc\u015f\u00fcnmeye zaman ay\u0131rmak, kronik gerginlik ya da \u00e7\u00f6k\u00fcnt\u00fcn\u00fcn uzun s\u00fcrd\u00fc\u011f\u00fc durumlarda profesyonel yard\u0131m almak.", "tags": ["beyin", "Depresyon (\u00c7\u00f6kertici bozukluk)", "ya\u015flanma (gerontoloji)"]},
{"source": "bilimfili.com", "url": "https://bilimfili.com/belirli-bazi-seslere-tahammul-edememe-misofonya/", "category": "psikoloji", "date": "7 Haziran 2018", "title": "Belirli Baz\u0131 Seslere Tahamm\u00fcl Edememe: Misofonya", "content": "Baz\u0131 sesler ger\u00e7ekten hepimiz i\u00e7in dayan\u0131lmazd\u0131r. Ancak belirli baz\u0131 sesler ise kimimiz i\u00e7in katlan\u0131labilir, hatta fark edilmez olabilirken; kimimiz i\u00e7in \u00e7\u0131ld\u0131rt\u0131c\u0131 olabilir. O halde sizinle ba\u015flayal\u0131m. \u015eimdi sizden az sonra s\u0131ralayaca\u011f\u0131m\u0131z olaylara ait sesleri ayr\u0131 ayr\u0131 senaryolar \u015feklinde hayal etmenizi istiyoruz. \u0130\u015fitme alan\u0131n\u0131z\u0131n i\u00e7erisinde bir yerlerde; yemek yiyen birisi a\u011fz\u0131n\u0131 \u201c\u015fap\u0131rdat\u0131yor\u201c, herhangi birisi elindeki i\u00e7ece\u011fi \u201ch\u00f6p\u00fcrterek\u201c i\u00e7iyor, yan\u0131n\u0131zdaki bir ki\u015fi derin ve \u201ch\u0131r\u0131lt\u0131l\u0131\u201d bir \u015fekilde nefes al\u0131p-veriyor, birisi s\u00fcrekli burnunu \u00e7ekiyor, birisi m\u0131r\u0131ldan\u0131yor ya da birisi parmaklar\u0131yla bir \u015feyleri \u201ct\u0131klat\u0131yor\u201c, birisi telefonundaki klavye sesi a\u00e7\u0131kken \u201ct\u0131k\u0131r t\u0131k\u0131r\u201d bir \u015feyler yaz\u0131yor veya tam arkan\u0131zdaki bir ki\u015fi \u201ccak cak\u201d sak\u0131z \u00e7i\u011fniyor. Yeterince \u00e7\u0131ld\u0131rd\u0131n\u0131z m\u0131? E\u011fer bu seslere ya da spesifik di\u011fer baz\u0131 seslere kar\u015f\u0131 yo\u011fun bir duygusal tepki geli\u015ftiriyorsan\u0131z ve sizi \u00e7\u0131ld\u0131rtan bu sesi susturmak veya ondan bir an \u00f6nce uzakla\u015fmak istiyorsan\u0131z, muhtemelen misofonya sahibisiniz demektir. \u201cSes nefreti\u201d anlam\u0131na gelen misofonya,\u00a0insanlar\u0131n belirli seslere orant\u0131s\u0131z bir \u015fekilde negatif reaksiyon g\u00f6sterdi\u011fi n\u00f6rofizyolojik bir durumdur. Bu nefrete sahip insanlar,\u00a0belirli seslere a\u015f\u0131r\u0131 tepki verdiklerinin fark\u0131ndalar ve tepkilerinin onlar\u0131n kontrol\u00fcnde olmad\u0131\u011f\u0131n\u0131 biliyorlar. Misofonya sahibi insanlar\u0131 tetikleyen sesler ki\u015fiden ki\u015fiye g\u00f6re de\u011fi\u015fkenlik g\u00f6sterebilir. Ancak baz\u0131 kategoriler di\u011ferlerine k\u0131yasla daha yayg\u0131nd\u0131r ve bunlar\u0131n b\u00fcy\u00fck \u00e7o\u011funlu\u011fu da a\u011f\u0131z veya yemeyle, nazal sesler ya da nefes al\u0131\u015f-veri\u015fle, parmak veya el sesleriyle ili\u015fkilidir. Yap\u0131lan ara\u015ft\u0131rmalar, bu nefretin \u00e7ocuklukta geli\u015fti\u011fini ve zamanla daha da a\u015f\u0131r\u0131ya ka\u00e7t\u0131\u011f\u0131n\u0131 g\u00f6steriyor. Misofonya sahibi insanlar, nefret ettikleri bu sesleri, e\u011fer aile \u00fcyesi birisinden duyuyorlarsa yabanc\u0131lardan duyduklar\u0131na k\u0131yasla daha fazla rahats\u0131z oluyorlar. Bu durum aile yemeklerini misofonikler i\u00e7in s\u0131kl\u0131kla katlan\u0131lmaz k\u0131lar. Misofonik tepkiler, duygusal olma e\u011filimindedir. En bilindik duygusal tepki ise \u00f6fkedir ve hafif bir rahats\u0131zl\u0131k halinden \u015fiddetli bir \u00f6fkeye kadar bir spektrum \u015feklinde seyredebilir. \u00d6te yandan misofonik insanlar, anksiyete ya da tiksinti gibi baz\u0131 di\u011fer duygusal tepkiler de hissedebilirler. Duygusal bu tepkilere e\u015flik eden fizyolojik tepkiler ise kan bas\u0131nc\u0131n\u0131n ve kalp at\u0131\u015f h\u0131z\u0131n\u0131n y\u00fckselmesi, terleme ve kas kas\u0131lmalar\u0131 \u015feklinde olabilir. Hemen hemen herkesin belirli baz\u0131 seslere\u00a0 \u2013\u00f6rne\u011fin; ani bir g\u00fcr\u00fclt\u00fc veya tiz bir \u201cciyaklama\u201d gibi\u2013 bir dereceye kadar negatif tepkiler olu\u015fturdu\u011funu kabul edersiniz. Ancak misofonyada, insanlar,\u00a0f\u0131s\u0131ldama veya yumu\u015fak h\u0131zlarda nefes al\u0131p-verme gibi yayg\u0131n olarak ho\u015fnutsuzluk yaratmayan seslere de tepki verebilirler. Hatta k\u0131s\u0131k sesler, misofonik insanlarda, g\u00fcr\u00fclt\u00fcl\u00fc seslere verilebilen tepkiler kadar y\u00fcksek \u015fiddetlerde tepkilere neden olabilir. Journal of Clinical Psychology\u2018de 2017 y\u0131l\u0131nda yay\u0131mlanan bir ara\u015ft\u0131rmada, misofonyan\u0131n; kulak \u00e7\u0131nlamas\u0131, obsesif-kompulsif bozukluk, yeme bozukluklar\u0131 ya da post-travmatik stres bozuklu\u011fu gibi di\u011fer psikiyatrik ya da fiziksel vakalarla ili\u015fkili olup olmad\u0131\u011f\u0131na bak\u0131ld\u0131. Ara\u015ft\u0131rmada elde edilen sonu\u00e7lar; her ne kadar bu durumlar ile baz\u0131 ili\u015fkiler mevcutsa da, bu bozukluklar\u0131n hi\u00e7birinin misofonik semptomlar\u0131 tam olarak a\u00e7\u0131klayamad\u0131\u011f\u0131n\u0131 ortaya koydu. Bu da misofoninin kendi ba\u015f\u0131na, ayr\u0131 ve ba\u011f\u0131ms\u0131z bir vaka oldu\u011funu d\u00fc\u015f\u00fcnd\u00fcrmektedir. Misofonikler i\u00e7in, rahats\u0131z edici bu sesleri \u201cduymamazl\u0131ktan gelmeye \u00e7al\u0131\u015fmak\u201d pek m\u00fcmk\u00fcn de\u011fildir. Bu insanlar, se\u00e7ici dikkat konusunda bozukluk ya\u015f\u0131yor olabilirler. Dolay\u0131s\u0131yla, e\u011fer ki siz de misofonya sahibi birisiyseniz ve nefret duydu\u011funuz bu seslere her zaman maruz kal\u0131yor ve dikkatinizin tamamen bu seslere kilitlendi\u011fini fark ediyorsan\u0131z; yap\u0131labilecek tek bir \u015fey vard\u0131r: Sava\u015f ya da s\u0131v\u0131\u015f. Misofonikler \u00fczerinde y\u00fcr\u00fct\u00fclen bir \u00e7al\u0131\u015fma, tetikleyici seslere maruz kalan misofoniklerin %29\u2019unun s\u00f6zl\u00fc bir \u015fiddet i\u00e7erisine girdi\u011fi; %17\u2019sinin ise sald\u0131rganl\u0131klar\u0131n\u0131 \u00e7e\u015fitli nesnelere y\u00f6nlendirdi\u011fi bulgusuna ula\u015ft\u0131. \u00d6te yandan \u00f6rneklemin k\u00fc\u00e7\u00fck ancak \u00f6nemli bir y\u00fczdesi (%14) ise tetikleyici sesin kayna\u011f\u0131na y\u00f6nelik fiziksel bir sald\u0131rganl\u0131k\u00a0hali i\u00e7erisine girdi\u011fini belirtiyor. Bununla birlikte, misofonik insanlar, bu durumun ya\u015famlar\u0131 \u00fczerinde olumsuz etkiler olu\u015fturdu\u011funu, sosyal durumlardan ka\u00e7\u0131nd\u0131klar\u0131n\u0131, ili\u015fkilerinin bozuldu\u011funu ve dahas\u0131 (baz\u0131lar\u0131) kendi canlar\u0131na k\u0131ymay\u0131 bile d\u00fc\u015f\u00fcnd\u00fc\u011f\u00fcn\u00fc belirtiyor. Baz\u0131 ara\u015ft\u0131rmac\u0131lar, bili\u015fsel davran\u0131\u015f\u00e7\u0131 terapinin yard\u0131mc\u0131 olabilece\u011fini ileri s\u00fcrse de vakaya dair kavray\u0131\u015f\u0131m\u0131z\u0131n ve dolay\u0131s\u0131yla da tedavi y\u00f6ntemlerimizin \u2013ne yaz\u0131k ki\u2013 hen\u00fcz\u00a0emekleme a\u015famas\u0131nda oldu\u011funu s\u00f6ylemeliyiz.", "tags": ["beyin", "d\u00fc\u015f\u00fcnceler", "duygular", "insan davran\u0131\u015flar\u0131 (davran\u0131\u015f bilimleri)", "i\u015fitme duyusu"]},
{"source": "bilimfili.com", "url": "https://bilimfili.com/bazi-insanlar-yalan-soylemekten-neden-vazgecemez/", "category": "psikoloji", "date": "11 Haziran 2018", "title": "Baz\u0131 \u0130nsanlar Yalan S\u00f6ylemekten Neden Vazge\u00e7emez?", "content": "3 ila 4 ya\u015f\u0131ndan itibaren, hepimiz yalan s\u00f6ylemeye ba\u015flar\u0131z. \u00c7\u00fcnk\u00fc beynimizin geli\u015fiminin bu a\u015famas\u0131nda, \u00e7ok y\u00f6nl\u00fc ve \u00e7ok g\u00fc\u00e7l\u00fc bir \u015feye sahip oldu\u011fumuzu \u00f6\u011freniriz: Dil. Dil \u00f6\u011freniminin ard\u0131ndan, onu, ger\u00e7eklerle oynamak ve neler olup bitti\u011finin sonu\u00e7lar\u0131n\u0131 etkilemek i\u00e7in kullan\u0131r\u0131z. Eninde sonunda, yalan s\u00f6ylemenin \u201ck\u00f6t\u00fc\u201d bir \u015fey oldu\u011funu ve ona asla ba\u015fvurmamam\u0131z gerekti\u011fini \u00f6\u011freniriz. Fakat bunun pek de m\u00fcmk\u00fcn olmad\u0131\u011f\u0131n\u0131, bazen hepimizin yalan s\u00f6ylemek zorunda kalmas\u0131ndan biliriz. Ne var ki, baz\u0131 insanlar patolojik derecede yalanc\u0131d\u0131r. Yani, kendileri ve ba\u015fka insanlar hakk\u0131nda yanl\u0131\u015f bilgi yaymaktan kendilerini al\u0131koymazlar. Baz\u0131 insanlar\u0131n neden bu \u015fekilde davrand\u0131\u011f\u0131n\u0131n arkas\u0131ndaki psikolojik nedenler ise tam olarak a\u00e7\u0131\u011fa \u00e7\u0131kar\u0131labilmi\u015f de\u011fildir. Ancak\u00a0Diagnostic and Statistical Manual of Mental Disorders\u2019\u0131n \u00fc\u00e7\u00fcnc\u00fc bask\u0131s\u0131nda, patolojik yalan\u0131n, kendi ba\u015f\u0131na bir bozukluk olmas\u0131n\u0131n yan\u0131 s\u0131ra, psikopati ve narsisizm gibi ki\u015filik bozukluklar\u0131n\u0131n da bir belirtisi oldu\u011funa de\u011finiliyor. Psikiyatristler bu durumun, \u015fevkat ve empati sahibi olmam\u0131z\u0131 sa\u011flayan n\u00f6rolojik ba\u011flant\u0131lardaki bir eksiklikten kaynakland\u0131\u011f\u0131n\u0131 d\u00fc\u015f\u00fcn\u00fcyor. \u00c7\u00fcnk\u00fc narsistler, sosyopatlar ve psikopatlar; empati eksikli\u011fi bozuklu\u011funa sahiptir, yani normal insanlarla ayn\u0131 bi\u00e7imde empati hissine sahip de\u011fillerdir. \n Narsistler, \u00e7evrelerine genellikle muazzam bir g\u00f6r\u00fcnt\u00fc ya da\u00a0a\u015f\u0131r\u0131 \u00f6zg\u00fcvenli bir portre\u00a0\u00e7izerler, fakat bu durum, derinlerde gizlenmi\u015f g\u00fcvensizlik duygusu ve en ufak bir ele\u015ftiriyle k\u0131r\u0131lacak \u00e7\u00fcr\u00fck bir\u00a0\u00f6zsayg\u0131\u00a0ile ku\u015fanm\u0131\u015ft\u0131r. Bu karakteristiklerinden kaynakl\u0131, narsist insanlar s\u00fcrekli olarak kendi duygusal ihtiya\u00e7lar\u0131n\u0131 kar\u015f\u0131lamak i\u00e7in\u00a0s\u0131\u011f ve zay\u0131f ili\u015fkiler\u00a0i\u00e7erisinde bulunurlar. Di\u011fer insanlar\u0131 umursamazsan\u0131z, yalan s\u00f6ylemenin sizin i\u00e7in bir \u00f6nemi yoktur. Empati azl\u0131\u011f\u0131, esasen pek \u00e7ok insan i\u00e7in yakalamas\u0131 zor bir konsept olan vicdan azl\u0131\u011f\u0131 anlam\u0131na gelir. Bu insanlar yalan s\u00f6ylediklerinde, bu durum normal bir insan\u0131 rahats\u0131z etti\u011fi kadar onlar\u0131 rahats\u0131z etmez. Dolay\u0131s\u0131yla, Ay\u2019a yol da yaparlar, \u201cKabata\u015f\u2019ta t\u00fcrbanl\u0131 bac\u0131ma sald\u0131rd\u0131lar\u201d\u00a0da derler. Bunun a\u00e7\u0131k bir yalan olmas\u0131, pek \u00e7ok insan\u0131 rahats\u0131z etse de, yalan\u0131 s\u00f6yleyen ya da yalanc\u0131y\u0131 savunanlar i\u00e7in herhangi bir rahats\u0131zl\u0131k olu\u015fturmaz. Bu a\u00e7\u0131dan bak\u0131nca da yalan s\u00f6ylemekten kendini alamama durumunu, bariz bir ki\u015filik bozuklu\u011fu olarak tan\u0131mlayabiliriz. Pek \u00e7ok insan, patolojik yalanc\u0131larla ola\u011fan bir ili\u015fki i\u00e7erisinde olabilir veya bu insanlar\u0131n\u00a0neden yalan s\u00f6ylediklerini anlamayabilir, \u00e7\u00fcnk\u00fc bu insanlar\u0131 empatik olman\u0131n ne anlama geldi\u011fine ili\u015fkin s\u0131radan standartlar\u0131n i\u00e7erisine yerle\u015ftirmeye \u00e7al\u0131\u015f\u0131rlar. Fakat, bu yerle\u015ftirme \u00e7abas\u0131 sonu\u00e7suz kal\u0131r. Esas\u0131nda, bu insanlar, \u201ciki laflar\u0131ndan birisinin yalan oldu\u011funu\u201d bile fark etmezler, \u00e7\u00fcnk\u00fc bunun bilincinde de\u011fillerdir. Bu y\u00fczden \u00e7o\u011funlukla do\u011fruyu s\u00f6ylediklerine inan\u0131yorlard\u0131r. Bu durum olay\u0131n kendisinin do\u011frulu\u011fundan ziyade, bir ba\u015fkas\u0131 \u00fczerinde g\u00fc\u00e7 elde etmeyi istemekle ilgilidir. 2016 y\u0131l\u0131nda Nature Neuroscience\u2018da yay\u0131mlanan bir ara\u015ft\u0131rmada, kat\u0131l\u0131mc\u0131lar\u0131n d\u00fcr\u00fcst olmama durumlar\u0131ndaki beyin aktivitesi fMRI ile g\u00f6zlemlendi.\u00a0Duygusal uyar\u0131mdan sorumlu beyin b\u00f6lgelerine\u00a0odaklan\u0131lan \u00e7al\u0131\u015fmada, duygular\u0131n i\u015flendi\u011fi ve tepki olu\u015fturuldu\u011fu ilk b\u00f6lge olan amigdalada aktifle\u015fme g\u00f6zlemlendi. Tarama sonu\u00e7lar\u0131ndan elde edilen veriler, kat\u0131l\u0131mc\u0131lar\u0131n yalan s\u00f6ylediklerinde ilk olarak\u00a0amigdala\u00a0aktivitesinde y\u00fcksek bir art\u0131\u015f g\u00f6r\u00fcld\u00fc\u011f\u00fcn\u00fc ortaya koydu. \n Ki\u015fi, s\u00f6yledi\u011fi yalan sonucunda bir fayda sa\u011fl\u0131yorsa, yalan s\u00f6ylemeye devam ediyor. Bu da; d\u00fcr\u00fcst olmaman\u0131n yayg\u0131nl\u0131k g\u00f6stermesi i\u00e7in\u00a0bencilli\u011fin\u00a0yeterli oldu\u011funu ortaya koyuyor. Yani d\u00fcr\u00fcst olmayan davran\u0131\u015flar tekrarland\u0131\u011f\u0131nda bu durum giderek daha da yayg\u0131n bir h\u00e2l al\u0131yor. Bu durum, a\u015f\u0131r\u0131 empatik insanlar i\u00e7in son derece tehlikelidir, \u00e7\u00fcnk\u00fc bu insanlar narsistleri cezbetmektedir. Empati duygusu y\u00fcksek ki\u015filer, birisinin yalan s\u00f6yledi\u011fini g\u00f6rd\u00fcklerinde, sahip olduklar\u0131 a\u015f\u0131r\u0131 empati hissinden kaynakl\u0131 onu anlamaya \u00e7al\u0131\u015f\u0131rlar ya da kendilerini su\u00e7larlar. Yalan bir kez ba\u015flad\u0131\u011f\u0131nda, bu durum; kurban\u0131n, kendisini hatal\u0131 hissedece\u011fi \u015fekilde manip\u00fcle edildi\u011fi bir s\u00fcre\u00e7le sona erer ve istismarc\u0131n\u0131n \u00e7arp\u0131k ger\u00e7e\u011fine inanmaya ba\u015flar. \u0130li\u015fkilerin g\u00fcc\u00fc, iki taraf da birbirine d\u00fcr\u00fcst oldu\u011funda, birbirine g\u00fcvendi\u011finde ortaya \u00e7\u0131kar. Ya\u015fam\u0131n\u0131z\u0131 bir yalanc\u0131n\u0131n etraf\u0131nda \u015fekillendiremezsiniz. Bu durum \u201cahl\u00e2ki bir eksiklik\u201d gibidir ve \u00f6l\u00e7\u00fclebilirli\u011fi yoktur. Patolojik bir yalanc\u0131, \u201cYalan s\u00f6yledi\u011fim i\u00e7in \u00fczg\u00fcn\u00fcm\u201d demeyecektir. Bunun sizin hatan\u0131z oldu\u011funu ifade edecektir. Patolojik bir yalanc\u0131n\u0131n pen\u00e7esinden kurtulman\u0131n tek yolu, \u201cHay\u0131r, bu benim hatam de\u011fil ve sen yalan s\u00f6yl\u00fcyorsun bu y\u00fczden sana g\u00fcvenmiyorum\u201d diyebilecek kadar g\u00fc\u00e7l\u00fc olmakt\u0131r. Ancak ne yaz\u0131k ki, insanlar kendilerinden \u015f\u00fcphe etme e\u011filimi g\u00f6sterirler, \u00e7\u00fcnk\u00fc yalanlar kurnazca y\u00fckseli\u015fe ge\u00e7er. Basit, beyaz bir yalanla ba\u015flayabilir ve birka\u00e7 ay sonra, kurban\u0131n ya\u015fam\u0131, uzun bir masal a\u011f\u0131yla \u00f6r\u00fclm\u00fc\u015f duruma gelir. E\u011fer birisi yalan s\u00f6yl\u00fcyorsa, yalan\u0131na bir bahane bulmaya \u00e7al\u0131\u015fmay\u0131n. Yalan, yaland\u0131r ve bu yalan\u0131, kayna\u011f\u0131na g\u00f6t\u00fcrd\u00fc\u011f\u00fcn\u00fczde; ki\u015fi, bunun sizin su\u00e7unuz oldu\u011funu ya da b\u00f6yle bir \u015fey s\u00f6ylemedi\u011fini s\u00f6ylerse, ortada son derece yanl\u0131\u015f giden bir \u015feyin oldu\u011funu bilmelisiniz. \u00d6te yandan, patolojik yalan ve narsisizmin, tamamen ayn\u0131 anlama gelmedi\u011fini, yaln\u0131zca bazen birbirini tamamlad\u0131klar\u0131n\u0131 s\u00f6yleyebiliriz. Pek \u00e7ok psikolog, baz\u0131 insanlar\u0131n kendilerini yalan s\u00f6ylemekten al\u0131koyamamalar\u0131n\u0131n, beynin mevcut fonksiyonuyla ve baz\u0131 insanlar\u0131n beyinlerinin \u00e7al\u0131\u015fma \u015fekliyle bir ilgisi oldu\u011funu ileri s\u00fcr\u00fcyor. Bu da onlar\u0131n ba\u015fka insanlarda yarataca\u011f\u0131 etkiyi anlamas\u0131n\u0131 zorla\u015ft\u0131r\u0131yor. Ancak tam te\u015fhis i\u00e7in daha fazla ara\u015ft\u0131rmaya ihtiya\u00e7 duyuyoruz.", "tags": ["empati", "insan davran\u0131\u015flar\u0131 (davran\u0131\u015f bilimleri)", "yalanc\u0131l\u0131k", "zihinsel hastal\u0131klar (psikopatoloji)"]},
{"source": "bilimfili.com", "url": "https://bilimfili.com/depresyon-dusunme-becerilerinizi-nasil-etkiliyor/", "category": "psikoloji", "date": "12 Haziran 2018", "title": "Depresyon, D\u00fc\u015f\u00fcnme Becerilerinizi Nas\u0131l Etkiliyor?", "content": "Depresif bir duygudurum hali i\u00e7erisinde oldu\u011funuzda, \u00fczg\u00fcn, umutsuz ya da \u00e7aresiz hissedebilirsiniz. Fakat depresyonun semptomlar\u0131 yaln\u0131zca bunlarla s\u0131n\u0131rl\u0131 de\u011fildir. Depresyon i\u00e7erisindeki bir ki\u015fi, alkolik olmaya ya da intihar d\u00fc\u015f\u00fcnceleri geli\u015ftirmeye daha yatk\u0131n hale gelebilir. Fakat, insanlar\u0131n her g\u00fcn ya\u015fad\u0131\u011f\u0131 daha az bilinen baz\u0131 depresyon belirtileri daha vard\u0131r. Depresyon, yaln\u0131zca mutlulu\u011fun \u00f6n\u00fcndeki bir engel de\u011fildir. Bu duygudurum hali i\u00e7erisindeki ki\u015filer ayn\u0131 zamanda da d\u00fc\u015f\u00fcnme becerilerinde baz\u0131 bozukluklar ya\u015far. Depresyon; ki\u015fide dikkat, haf\u0131za ve karar verme becerileri gibi rutin baz\u0131 zihinsel becerilerde de aksamalara neden olabilir. E\u011fer depresyondaysan\u0131z, kendinizi y\u00f6netsel baz\u0131 fonksiyonlar\u0131 s\u0131n\u0131rlanm\u0131\u015f halde bulabilir, b\u00f6ylelikle de sorunlara yakla\u015fma bi\u00e7iminizde problemler ya\u015fad\u0131\u011f\u0131n\u0131z\u0131 g\u00f6rebilirsiniz. Genellikle beynimizin baz\u0131 kimyasal mesaj ta\u015f\u0131y\u0131c\u0131lar\u0131ndaki azalmalardan ya da bir kesintiden kaynaklanan depresyon, kendisini ortaya \u00e7\u0131karan bu n\u00f6rokimyasal kesintilerden kaynakl\u0131 bili\u015fsel becerilerde de baz\u0131 aksamalar g\u00f6r\u00fclmesine neden olur. \n Depresyondaki pek \u00e7ok ki\u015fiye,\u00a0ayn\u0131 zamanda; dikkat eksikli\u011fi (ADD) gibi di\u011fer baz\u0131 zihinsel bozukluk tan\u0131s\u0131 da konulabilir. Dahas\u0131, depresyon hali i\u00e7erisindeki insanlar\u0131n, dikkat problemleri ya\u015famas\u0131 di\u011fer insanlara g\u00f6re daha olas\u0131d\u0131r. Bilim insanlar\u0131, depresyondaki bireylerde neyin dikkat problemlerine yol a\u00e7t\u0131\u011f\u0131n\u0131 hen\u00fcz tam olarak belirleyebilmi\u015f de\u011filler, fakat bu iki durum aras\u0131nda bir ba\u011flant\u0131 bulunuyor.\u00a0\u00dcnipolar ve bipolar depresyon deneyimi bulunan her iki birey de ya\u015ftan ba\u011f\u0131ms\u0131z olarak konsantrasyon problemleri ya\u015famaktad\u0131r. \u00d6te yandan, baz\u0131 antidepresan ila\u00e7 uygulamalar\u0131n\u0131n da bili\u015fsel yan etkiler olu\u015fturabilece\u011fini belirtmemiz gerekiyor. Depresyona ba\u011fl\u0131 dikkat problemleri ya\u015farsan\u0131z, bir g\u00f6reve odaklanmada problemler ya\u015fayabilir, g\u00f6revi bitirmeniz gereken s\u00fcreyi a\u015fabilirsiniz. Dolay\u0131s\u0131yla, aniden bir dikkat sorunu ya\u015fad\u0131\u011f\u0131n\u0131z\u0131 g\u00f6zlemlerseniz, derhal doktorunuza dan\u0131\u015fmal\u0131s\u0131n\u0131z. Dikkat sorununuz, depresyondan ya da ba\u015fka di\u011fer bir medikal durumdan kaynaklan\u0131yor olabilir. Depresyon sahibi bireyler, ayn\u0131 zamanda da haf\u0131za kay\u0131plar\u0131 deneyimleyebilir. Bu durum depresyonun yayg\u0131n semptomlar\u0131ndan birisidir. Behavioural Brain Research\u2018de 2013 y\u0131l\u0131nda yay\u0131mlanan bir ara\u015ft\u0131rmada, depresyon hastalar\u0131n\u0131n daha \u00f6nce g\u00f6rd\u00fckleri bir nesneye benzer ya da ayn\u0131 olan nesneleri tan\u0131mlamada sorunlar ya\u015fad\u0131\u011f\u0131 bulgusuna ula\u015f\u0131ld\u0131. 2015 y\u0131l\u0131nda\u00a0Cognition & Emotion\u2019da yay\u0131mlanan bir ba\u015fka ara\u015ft\u0131rmada\u00a0ise, depresyonun k\u0131sa s\u00fcreli haf\u0131za kay\u0131plar\u0131na yol a\u00e7abildi\u011fi g\u00f6r\u00fcld\u00fc. E\u011fer ki, depresyondan kaynakl\u0131 bir haf\u0131za kayb\u0131 ya\u015farsan\u0131z, kahvalt\u0131da ne yedi\u011finizi ya da \u00f6nemli bir olay\u0131n detaylar\u0131n\u0131 unutabilirsiniz. Haf\u0131za kay\u0131plar\u0131n\u0131n ba\u015fka pek \u00e7ok sebebi olabilece\u011fini de akl\u0131n\u0131zdan \u00e7\u0131karmay\u0131n, bu y\u00fczden doktorunuza dan\u0131\u015fman\u0131z olduk\u00e7a \u00f6nemlidir. Depresyon, ayn\u0131 zamanda bilgiyi i\u015fleme becerilerinizi de etkileyen y\u00f6netsel fonksiyonlar\u0131n\u0131z \u00fczerinde de bir etki yaratabilir. Y\u00f6netsel fonksiyonlar genelde beynin CEO\u2019su olarak tan\u0131mlan\u0131r \u00e7\u00fcnk\u00fc i\u015flerin y\u00fcr\u00fct\u00fclmesinden sorumlu olan bu beceridir. Y\u00f6netsel fonksiyon bozukluklar\u0131, fatura \u00f6deme ya da cevaps\u0131z bir telefon \u00e7a\u011fr\u0131s\u0131na geri d\u00f6nmeyi hat\u0131rlamak gibi basit g\u00f6revler i\u00e7in engelleyici olabilir. Beynimizin bu \u00f6nemli i\u015flevi; zaman y\u00f6netimi, oda\u011f\u0131n de\u011fi\u015ftirilmesi, planlama, organize olma ya da \u00f6nemli detaylar\u0131 hat\u0131rlama gibi g\u00f6revlerde bize yard\u0131mc\u0131 olur. Y\u00f6netsel fonksiyon problemleri, genellikle akuttur ve\u00a0istisnai olarak stresli ve \u00fczg\u00fcn olundu\u011funda ya da uykudan mahrum kal\u0131nd\u0131\u011f\u0131nda ortaya \u00e7\u0131kma olas\u0131l\u0131\u011f\u0131 daha y\u00fcksektir. Ancak iyi olan \u015fu ki; herhangi bir insan kendi y\u00f6netsel fonksiyonlar\u0131n\u0131; e\u011fitim stratejileri ve davran\u0131\u015f yakla\u015f\u0131mlar\u0131 ile istedi\u011fi zaman geli\u015ftirebilir. E\u011fer ki, y\u00f6netsel fonksiyonlarda sorunlar ya\u015f\u0131yorsan\u0131z, uzun g\u00f6revleri k\u00fc\u00e7\u00fck par\u00e7alara ay\u0131rmay\u0131, yap\u0131lacaklar listesi olu\u015fturmay\u0131 ve bu listeyi s\u0131k s\u0131k g\u00f6zden ge\u00e7irmeyi deneyin. Depresyon, karar verme becerilerinizi etkiledi\u011fi i\u00e7in, ak\u015fam yeme\u011fi i\u00e7in nereye gidece\u011finizi belirlemek gibi \u00e7ok k\u00fc\u00e7\u00fck ve neredeyse \u00f6nemsiz kararlar\u0131 almakta bile problemler ya\u015fars\u0131n\u0131z. Karars\u0131zl\u0131k durumu ya\u015fayan hastalara yard\u0131mc\u0131 olmas\u0131 i\u00e7in genellikle bili\u015fsel davran\u0131\u015f\u00e7\u0131 terapi\u00a0gibi terapiler \u00f6nerilir. Bu terapiler, ki\u015finin se\u00e7enekleri analiz etmesine ve muhtemel b\u00fct\u00fcn \u00e7\u0131kt\u0131lar\u0131 g\u00f6rebilmesine yard\u0131mc\u0131 olur. Depresyonla ili\u015fkili karar verme bozukluklar\u0131 ya\u015fayan insanlar, karar vermekte g\u00fc\u00e7l\u00fck ya\u015fad\u0131klar\u0131 se\u00e7enek say\u0131s\u0131nda bir s\u0131n\u0131rland\u0131rmaya giderek ya\u015famlar\u0131n\u0131 kolayla\u015ft\u0131rabilir. \ufeff\ufeff\ufeff Bili\u015fsel bozuklu\u011fun, bu durumda, ba\u015fka bir vakan\u0131n bir belirtisi oldu\u011funu hat\u0131rlamak \u00f6nemlidir. Bili\u015fsel bozuklukla ya\u015famak ve onu gidermek ad\u0131na k\u0131sa vadeli \u00e7\u00f6z\u00fcmler bulunuyor, fakat uzun vadedeki en iyi \u00e7\u00f6z\u00fcm\u00fcn depresyonun kendisini tedavi ettirmek oldu\u011funu s\u00f6ylemeliyiz. Depresyon, terapi yoluyla ve/veya ila\u00e7 yoluyla tedavi edilebilir. \u00d6te yandan se\u00e7ici serotonin gerial\u0131m inhibit\u00f6rleri (SSRIs), depresyonla ili\u015fkili bili\u015fsel bozukluklar\u0131 k\u0131smen iyile\u015ftirmeye yard\u0131mc\u0131 olabilir. Ayn\u0131 \u015fekilde, depresyonu, ila\u00e7s\u0131z terapilerle tedavi etmek de\u00a0daha uzun bir s\u00fcre boyunca ayn\u0131 etkiye sahip olabilir. Depresyon tedavisi s\u0131ras\u0131nda uygulanan problem \u00e7\u00f6zme tedavisi, insanlar\u0131n problemleri nas\u0131l \u00e7\u00f6zece\u011fi konusunda e\u011fitici olabilir. Bili\u015fsel davran\u0131\u015f\u00e7\u0131 terapi, insanlara yeniden organize olabilmeyi ve bozuk d\u00fc\u015f\u00fcn\u00fc\u015f \u00f6rg\u00fclerinin neler oldu\u011funu \u00f6\u011fretebilir. Bili\u015fsel onar\u0131m terapisi, y\u00f6netsel fonksiyonlar\u0131\u00a0 ve haf\u0131zay\u0131 geli\u015ftirmeye yard\u0131mc\u0131 olabilir. T\u00fcm bu tedaviler kendi ba\u015f\u0131na veya daha iyi sonu\u00e7lar elde etmek i\u00e7in ila\u00e7la birlikte kullan\u0131labilir. \u0130yi haber \u015fu ki; depresyon ortadan kalkt\u0131ktan sonra bili\u015fsel fonksiyonlara ili\u015fkin semptomlar da ortadan kalkar. \u0130nsanlar depresyon tedavisi g\u00f6rd\u00fc\u011f\u00fcnde; d\u00fc\u015f\u00fcnme, haf\u0131za ve y\u00f6netsel fonksiyonlar gibi bili\u015fsel fonksiyonlar\u0131n\u0131n t\u00fcm alanlar\u0131nda genellikle geli\u015fmeler g\u00f6r\u00fcl\u00fcr. \u0130\u015fte bu y\u00fczden insanlar\u0131n depresyon i\u00e7in \u201c\u00e7ok derinlere k\u00f6k sal\u0131yor\u201d demesinin bir nedeni vard\u0131r; \u00e7\u00fcnk\u00fc depresyon yaln\u0131zca duygudurum halinizi etkilemekten \u00e7ok daha fazlas\u0131n\u0131 yapar.\u00a0Depresyon, \u00e7ok basit \u015feyleri bile imk\u00e2ns\u0131z hale getirerek ba\u011f\u0131\u015f\u0131kl\u0131k fonksiyonunuzu ve bili\u015fsel becerilerimizi etkileyebilir. E\u011fer siz ya da tan\u0131d\u0131\u011f\u0131n\u0131z birisi herhangi bir depresyon belirtisi g\u00f6steriyorsa, tedavi se\u00e7enekleri i\u00e7in derhal bir profesyonele dan\u0131\u015fman\u0131z\u0131n \u00f6nemli oldu\u011funu belirtelim.", "tags": ["bellek (haf\u0131za)", "beyin", "Depresyon (\u00c7\u00f6kertici bozukluk)", "dikkat", "d\u00fc\u015f\u00fcnceler", "karar verme mekanizmas\u0131"]},
{"source": "bilimfili.com", "url": "https://bilimfili.com/cocukluk-donemindeki-stres-beyni-erken-olgunlastiriyor/", "category": "psikoloji", "date": "3 Temmuz 2018", "title": "\u00c7ocukluk D\u00f6nemindeki Stres Beyni Erken Olgunla\u015ft\u0131r\u0131yor", "content": "Erken \u00e7ocukluk d\u00f6neminde ya\u015fanan stres, ergenlik zamanlar\u0131nda belirli beyin b\u00f6lgelerinin daha h\u0131zl\u0131 olgunla\u015fmas\u0131na yol a\u00e7\u0131yor. \u00d6te yandan, \u00e7ocukluk d\u00f6neminin daha sonraki evrelerinde deneyimlenen stres ise, ergen beyninde daha yava\u015f bir olgunla\u015fmaya yol a\u00e7\u0131yor. 1998 y\u0131l\u0131nda, 1 ya\u015f\u0131ndaki 129 bebek ve onlar\u0131n ebeveynlerinden olu\u015fan bir grup ilk kez teste tabi tutuldu. 20 y\u0131ll\u0131k bir s\u00fcrenin ard\u0131ndan ara\u015ft\u0131rmac\u0131lar, \u00e7ocuklar\u0131n oyun davran\u0131\u015flar\u0131n\u0131, ebeveynleri, arkada\u015flar\u0131 ve s\u0131n\u0131f arkada\u015flar\u0131 ile olan etkile\u015fimlerini inceledi. \u00c7ocuklar ayr\u0131ca MR taramas\u0131na da tabi tutuldu. Bu zengin veriler ara\u015ft\u0131rma ekibinin; hayat\u0131n \u00e7e\u015fitli evrelerindeki stresin, bu \u00e7ocuklar\u0131n ergenlik d\u00f6nemi s\u0131ras\u0131ndaki beyinlerini nas\u0131l etkiledi\u011fini incelemelerine olanak sa\u011flad\u0131. Y\u00fcr\u00fct\u00fclen \u00e7al\u0131\u015fmada, beyin olgunla\u015fmas\u0131nda meydana gelen etkilere bak\u0131ld\u0131. Ergenlik d\u00f6neminde,\u00a0 insan beyni, do\u011fal bir budama evresi ge\u00e7irir. Bu evrede beyinde n\u00f6ronlar aras\u0131nda bulunan mevcut baz\u0131 zay\u0131f ba\u011flant\u0131lar kopar\u0131l\u0131r ve yerine yeni ve daha g\u00fc\u00e7l\u00fc ba\u011flant\u0131lar kurulur. \u00c7al\u0131\u015fmada, erken d\u00f6nem \u00e7ocukluk (0-5 ya\u015f aras\u0131) ve ergenlik d\u00f6nemi (14-17 ya\u015f aras\u0131) olmak \u00fczere iki farkl\u0131 ya\u015fam evresinde;\u00a0hayatta deneyimlenen olumsuz olaylar ve sosyal \u00e7evrenin olumsuz etkileri olmak \u00fczere iki stres fakt\u00f6r\u00fc incelendi. \u0130ncelemeler sonras\u0131nda, bu stres seviyeleri ile prefrontal korteksin, amigdalan\u0131n (beynin duygular\u0131 alg\u0131lamaktan sorumlu b\u00f6lgesi) ve hipokampus\u00fcn (beynin haf\u0131za ve y\u00f6n bulmadan sorumlu olan b\u00f6lgesi) olgunla\u015fmas\u0131 aras\u0131nda ba\u011flant\u0131lar bulundu. Sosyal ve duygusal durumlarda \u00f6nemli rol oynayan bu beyin b\u00f6lgelerinin, strese kar\u015f\u0131 hassas oldu\u011fu biliniyor. \u00c7ocukluk d\u00f6neminde, \u00f6rne\u011fin; hastal\u0131k ve bo\u015fanma gibi olumsuz deneyimlerden kaynaklanan stresin, ergenlik d\u00f6neminde prefrontal korteksin ve amigdalalar\u0131n daha h\u0131zl\u0131 olgunla\u015fmas\u0131yla ili\u015fkili oldu\u011fu g\u00f6r\u00fcl\u00fcyor. Ancak, ergenlik d\u00f6nemindeki olumsuz sosyal \u00e7evreden kaynaklanan, \u00f6rne\u011fin; kendine g\u00fcvensizlik gibi\u00a0stresin ise, hipokampus ve prefrontal korteksin ba\u015fka bir b\u00f6lgesinin daha yava\u015f olgunla\u015fmas\u0131yla ba\u011flant\u0131l\u0131 oldu\u011fu g\u00f6r\u00fcl\u00fcyor. \u00d6te yandan, bu \u00e7al\u0131\u015fmada stresin bu etkilere neden oldu\u011funu kesin olarak s\u00f6yleyemeyiz. Ancak, hayvan \u00e7al\u0131\u015fmalar\u0131na da dayanarak, bu mekanizmalar\u0131n ger\u00e7ekten nedensel oldu\u011funu \u00f6ne s\u00fcrebiliriz. Erken d\u00f6nem \u00e7ocuklukta deneyimlenen stresin, ergenlik d\u00f6neminde beynin olgunla\u015fmas\u0131n\u0131 h\u0131zland\u0131rmas\u0131, evrimsel biyolojinin teorileriyle de tutarl\u0131l\u0131k g\u00f6steriyor. Evrimsel a\u00e7\u0131dan bak\u0131ld\u0131\u011f\u0131nda, daha stresli bir ortamda b\u00fcy\u00fcd\u00fc\u011f\u00fcn\u00fczde, daha h\u0131zl\u0131 olgunla\u015fmak i\u015fe yarar bir strateji olabilir. Ancak, bu strateji bir yandan da beynin mevcut \u00e7evreye esnek bir \u015fekilde ayarlanmas\u0131n\u0131 engeller. Yani, beyin mevcut \u00e7evreye k\u0131yasla \u00e7ok erken olgunla\u015f\u0131yor. \u00d6te yandan, ara\u015ft\u0131rma ekibi, daha sonraki d\u00f6nemde ya\u015fanan stresin ergenlik d\u00f6neminde daha yava\u015f olgunla\u015fmaya sebep oldu\u011funu g\u00f6rd\u00fcklerinde \u015fa\u015fk\u0131nl\u0131\u011fa u\u011frad\u0131lar. Bunu ilgin\u00e7 k\u0131lan \u015fey ise, stresin beyin \u00fczerindeki daha g\u00fc\u00e7l\u00fc bir etkisinin de asosyal ki\u015filik \u00f6zellikleri geli\u015ftirme riskini artt\u0131rmas\u0131d\u0131r. Ekip, \u015fimdi 20\u2019li ya\u015flar\u0131nda olan denekler \u00fczerinde on birinci \u00f6l\u00e7\u00fcmleri ger\u00e7ekle\u015ftirmeye haz\u0131rlan\u0131yor. Stresin, beynin duygular\u0131n kontrol\u00fc ile ilgili alanlar\u0131n\u0131n olgunla\u015fmas\u0131 \u00fczerinde etkisi oldu\u011funu art\u0131k biliyoruz.", "tags": ["beyin", "\u00e7ocuklar (pedagoji & pediatri)", "stres"]},
{"source": "bilimfili.com", "url": "https://bilimfili.com/otoimmun-bozukluklar-ve-psikoz-arasindaki-baglanti-dogrulandi/", "category": "psikoloji", "date": "2 Temmuz 2018", "title": "Otoimm\u00fcn Bozukluklar ve Psikoz Aras\u0131ndaki Ba\u011flant\u0131 Do\u011fruland\u0131", "content": "Otoimm\u00fcn hastal\u0131klar, ba\u011f\u0131\u015f\u0131kl\u0131k sisteminin yanl\u0131\u015fl\u0131kla sa\u011fl\u0131kl\u0131 h\u00fccrelere sald\u0131rmas\u0131yla ortaya \u00e7\u0131kan hastal\u0131k grubudur. Ge\u00e7mi\u015fte yap\u0131lan \u00e7al\u0131\u015fmalar, bir otoimm\u00fcn hastal\u0131\u011f\u0131 olan romatoid artrit Romatizmal eklem iltihab\u0131.romatoid artrit oranlar\u0131n\u0131n, psikoz sahibi insanlarda genel pop\u00fclasyona oranla daha d\u00fc\u015f\u00fck oldu\u011funu ortaya koymu\u015ftu. Fakat, daha sonra yap\u0131lan ara\u015ft\u0131rmalar ise, \u00e7\u00f6lyak hastal\u0131\u011f\u0131 ve otoimm\u00fcn tiroid hastal\u0131klar\u0131 gibi di\u011fer otoimm\u00fcn hastal\u0131klar\u0131n; psikoz sahibi insanlarda daha yayg\u0131n oldu\u011fu bulgusuna ula\u015ft\u0131. Bu durum da bilim insanlar\u0131n\u0131 psikoz ve otoimm\u00fcn hastal\u0131klar aras\u0131nda bir ba\u011flant\u0131 bulunup bulunmad\u0131\u011f\u0131n\u0131 sorgulamaya sevk etti. Ancak birbiriyle \u00e7eli\u015fkili bulgular, olas\u0131 ili\u015fkiye dair bir sonuca ula\u015fman\u0131n zor oldu\u011fu anlam\u0131na geliyordu. Bu hastal\u0131klar ve psikoz aras\u0131ndaki ili\u015fkiye dair s\u00f6z konusu bu belirsizlik ve alanda da bu y\u00f6ne do\u011fru ilginin artmas\u0131, bir grup ara\u015ft\u0131rmac\u0131y\u0131, elde olan mevcut bulgular\u0131 tekrardan g\u00f6zden ge\u00e7irmeye ve bir meta-analiz \u00e7al\u0131\u015fmas\u0131 y\u00fcr\u00fctmeye y\u00f6neltti. Biological Psychiatry\u2018de Haziran (2018) ay\u0131nda yay\u0131mlanan \u00e7al\u0131\u015fmada, konu \u00fczerine y\u00fcr\u00fct\u00fclm\u00fc\u015f 30 ara\u015ft\u0131rma ve toplamda 25 milyon insandan toplanm\u0131\u015f veriler yeniden g\u00f6zden ge\u00e7irildi. Ara\u015ft\u0131rmada, beynin aksine v\u00fccudu hedefleyen otoimm\u00fcn bozukluklar\u0131n, psikoz geli\u015fimini etkileyip etkilemeyece\u011fine \u00f6zellikle dikkat edilmesinin yan\u0131 s\u0131ra, tip 1 diyabet gibi periferik sistemi etkileyen otoimm\u00fcn bozukluklara odaklan\u0131ld\u0131. Temel analizler i\u00e7in,\u00a0romatoid artrit d\u0131\u015f\u0131nda (\u00e7\u00fcnk\u00fc- bu hastal\u0131\u011f\u0131n, psikozla olan ili\u015fkisi bariz bi\u00e7imde ortaya konulmu\u015ftur)\u00a0 n\u00f6rolojik olmayan b\u00fct\u00fcn otoimm\u00fcn hastal\u0131klardan toplanan veriler birle\u015ftirildi ve genel olarak, herhangi bir otoimm\u00fcn bozuklu\u011fu olan ki\u015filerin \u015fizofreni gibi psikotik bir bozuklu\u011fa sahip olma olas\u0131l\u0131\u011f\u0131n\u0131n % 40 daha fazla oldu\u011fu bulgusuna ula\u015f\u0131ld\u0131. \u0130kincil analizler i\u00e7in ise, bireysel otoimm\u00fcn hastal\u0131klar de\u011ferlendirmeye al\u0131nd\u0131. Bu analizler neticesinde de, pernisy\u00f6z anemi,\u00a0 pemfigoid Deride su kabarc\u0131klar\u0131 g\u00f6r\u00fclmesiyle karakterize edilen bir hastal\u0131k.pemfigoid,\u00a0ps\u00f6riyazis Sedef hastal\u0131\u011f\u0131.ps\u00f6riyazis, \u00e7\u00f6lyak hastal\u0131\u011f\u0131 ve\u00a0Graves hastal\u0131\u011f\u0131 Marty Feldman\u2019\u0131n g\u00f6z yuvarlaklar\u0131n\u0131n d\u0131\u015far\u0131ya do\u011fru \u00e7\u0131kmas\u0131na neden olan hastal\u0131k.Graves hastal\u0131\u011f\u0131 gibi hastal\u0131klarda psikoz geli\u015ftirme olas\u0131l\u0131\u011f\u0131n\u0131n \u00e7ok daha y\u00fcksek oldu\u011fu bulgusuna ula\u015f\u0131ld\u0131. Fakat,\u00a0romatoid artrit ve ankilozan spondilit Temel olarak omurili\u011fi etkileyen bir artrit t\u00fcr\u00fc.ankilozan spondilit i\u00e7in bu olas\u0131l\u0131k daha d\u00fc\u015f\u00fckt\u00fc ve bu da bu bozukluklar\u0131n koruyucu oldu\u011funu d\u00fc\u015f\u00fcnd\u00fcrd\u00fc. Psikoz ve otoimm\u00fcn hastal\u0131klar aras\u0131nda bulunan ba\u011flant\u0131n\u0131n alt\u0131na yatabilecek muhtemel pek \u00e7ok mekanizma vard\u0131r. Psikoz sahibi ki\u015filerin, sa\u011fl\u0131kl\u0131 insanlara k\u0131yasla kanlar\u0131nda daha y\u00fcksek seviyelerde inflamatuvar i\u015faretler g\u00f6sterdikleri ve bu inflamasyonun, otoimm\u00fcn hastal\u0131klar\u0131n \u00e7ekirdek \u00f6zelli\u011fi oldu\u011fu\u00a0g\u00f6z \u00f6n\u00fcne al\u0131nd\u0131\u011f\u0131nda, inflamasyonun muhtemel nedenlerden birisi oldu\u011fu s\u00f6ylenebilir. Fakat\u00a0romatoid artrit ve\u00a0ankilozan spondilit de y\u00fcksek seviye inflamasyon ile karakterize edilir, dolay\u0131s\u0131yla bu durum hastal\u0131klar aras\u0131nda bulunan negatif ili\u015fkiyi a\u00e7\u0131klamayabilir. Her ne kadar b\u00fct\u00fcn otoimm\u00fcn hastal\u0131klar v\u00fccudun ba\u011f\u0131\u015f\u0131kl\u0131k sistemini aktifle\u015ftirse de, kesin tepki hastal\u0131\u011fa g\u00f6re farkl\u0131l\u0131k g\u00f6steriyor. Bu da,\u00a0bireysel otoimm\u00fcn bozukluklar i\u00e7in neden farkl\u0131 ili\u015fkiler bulundu\u011funu bir \u015fekilde a\u00e7\u0131klama yoluna gidebilir ve inflamasyonun tek mekanizma olmayabilece\u011fini ortaya koyar. Kapak retraksiyonu, Graves hastal\u0131\u011f\u0131n\u0131n belirtileri. / G\u00f6rsel:Jonathan Trobe/Wikimedia Commons \u00d6te yandan, otoimm\u00fcn bozukluklar ve psikoz aras\u0131nda genetik bir ba\u011flant\u0131n\u0131n bulunuyor olmas\u0131 da muhtemeldir. Esas\u0131nda, \u015eubat 2017\u2019de\u00a0NPJ schizophrenia\u2018da yay\u0131mlanan bir ara\u015ft\u0131rma, spesifik genler i\u00e7erisindeki varyasyonlar\u0131n hem \u015fizofreni hem de romatoid artrit ile ili\u015fkili oldu\u011funu ortaya koymu\u015ftu. Yani, bir gen varyasyonu bulunan insanlar, \u015fizofreni i\u00e7in risk alt\u0131ndayken, di\u011fer varyasyonlara sahip insanlar romatoid artrit riski alt\u0131ndad\u0131r. Bu da romatoid artritin psikoz i\u00e7in neden koruyucu oldu\u011funu a\u00e7\u0131klayabilir. Bununla birlikte yanl\u0131\u015fl\u0131kla beyin h\u00fccrelerine sald\u0131ran yeni ke\u015ffedilen antikorlar Ba\u011f\u0131\u015f\u0131kl\u0131k sistemi \u201ccephanesinin\u201d bir k\u0131sm\u0131.antikorlar da s\u00f6z konusu ba\u011flant\u0131y\u0131 a\u00e7\u0131klamaya yard\u0131mc\u0131 olabilir. Bu t\u00fcr antikorlar\u0131n, baz\u0131 insanlarda, paranoya ve hal\u00fcsinasyonlar gibi psikotik semptomlara neden oldu\u011fu d\u00fc\u015f\u00fcn\u00fcl\u00fcyor. Elbette ki, ara\u015ft\u0131rma bize, otoimm\u00fcn bozukluklar\u0131n ve psikozun neden birlikte \u2013bekledi\u011fimizden daha s\u0131k\u2013 ortaya \u00e7\u0131kt\u0131\u011f\u0131n\u0131 s\u00f6ylemiyor, ancak bir ili\u015fkinin var oldu\u011funa dair daha g\u00fc\u00e7l\u00fc deliller sa\u011fl\u0131yor. Bu kompleks ili\u015fkinin alt\u0131nda yatmas\u0131 muhtemel mekanizmalar\u0131 daha iyi anlayabilmek ad\u0131na ara\u015ft\u0131rmalar s\u00fcr\u00fcyor. Peki \u201cT\u00fcm bu bulgular ger\u00e7ek hayatta ne i\u015fimize yarayacak hocam?\u201d sorusunu sormas\u0131 muhtemel okuyucular\u0131m\u0131z i\u00e7in cevaplayal\u0131m. Her ne kadar psikoz riski, otoimm\u00fcn hastal\u0131k sahibi insanlarda biraz daha artm\u0131\u015f olsa da, elde edilen bulgular, doktorlar\u0131n, \u2013\u00f6zellikle de\u00a0pernisy\u00f6z anemi, Grave hastal\u0131\u011f\u0131 ve pemfioid gibi\u2013 psikozlarla daha tutarl\u0131 ili\u015fkiler g\u00f6steren otoimm\u00fcn hastal\u0131klar\u0131n psikozlar\u0131n erken i\u015faretleri olabilece\u011fini g\u00f6z \u00f6n\u00fcne alarak, bu hastal\u0131klara sahip hastalar\u0131n\u0131 daha yak\u0131ndan takip etmeleri gerekti\u011fini g\u00f6steriyor.\u00a0Bu \u00f6nemlidir, \u00e7\u00fcnk\u00fc erken m\u00fcdahalenin psikotik bir bozuklu\u011fun ilk a\u015famalar\u0131nda insanlar i\u00e7in uzun vadeli sonu\u00e7lar\u0131 iyile\u015ftirdi\u011fi g\u00f6sterilmi\u015ftir.", "tags": ["ba\u011f\u0131\u015f\u0131kl\u0131k sistemi", "hal\u00fcsinasyon", "\u015eizofreni (Ayr\u0131k-zihin) bozuklu\u011fu", "zihinsel hastal\u0131klar (psikopatoloji)"]},
{"source": "bilimfili.com", "url": "https://bilimfili.com/bazi-insanlar-neden-batil-inanislari-hala-surduruyor/", "category": "psikoloji", "date": "13 Temmuz 2018", "title": "Baz\u0131 \u0130nsanlar Neden Bat\u0131l \u0130nan\u0131\u015flar\u0131 H\u00e2l\u00e2 S\u00fcrd\u00fcr\u00fcyor?", "content": "13 say\u0131s\u0131, kara kediler, k\u0131r\u0131k aynalar ya da merdivenlerin alt\u0131nda y\u00fcr\u00fcmek\u2026 E\u011fer siz de ABD toplumunun yakla\u015f\u0131k %25\u2019inde oldu\u011fu gibi bat\u0131l inan\u00e7 sahibiyseniz, t\u00fcm bunlardan \u00f6zellikle ka\u00e7\u0131n\u0131yor olabilirsiniz.\u00a0Hatta kendinizi, \u00f6zellikle bat\u0131l inan\u00e7 sahibi olmayan birisi olarak tan\u0131ml\u0131yor olsan\u0131z da, evinizin bir k\u00f6\u015fesinde bir nazar boncu\u011fu bulunduruyor olabilirsiniz. Bat\u0131l inan\u00e7lar, toplumda o kadar yayg\u0131nl\u0131k buluyor ki; bazen bir asans\u00f6rde kat numaralar\u0131ndan 13 \u00e7\u0131kar\u0131l\u0131yor, otellerde 13 numaral\u0131 oda isimleri kald\u0131r\u0131l\u0131yor. \u00d6rne\u011fin Air France ve Lufthansa gibi baz\u0131 havayolu \u015firketlerinin biletlerinde 13. s\u0131ra bulunmuyor. Hatta Lufthansa\u2019da 17. s\u0131ra da bulunmuyor, \u00e7\u00fcnk\u00fc \u0130talya ve Brezilya gibi baz\u0131 \u00fclkelerde \u201cu\u011fursuz say\u0131\u201d 13 de\u011fil, 17\u2019dir. Her ne kadar, bat\u0131l inanc\u0131n tek bir tan\u0131m\u0131 olmasa da, genellikle; do\u011fa\u00fcst\u00fc g\u00fc\u00e7lere \u2013kader gibi\u2013 inanma, \u00f6ng\u00f6r\u00fclemeyen fakt\u00f6rleri etkileme ve belirsizli\u011fi \u00e7\u00f6zme iste\u011fi anlam\u0131na gelir. B\u00f6ylelikle de, bireysel inan\u00e7lar ve deneyimler, bat\u0131l inan\u00e7lara y\u00f6nelimi ortaya \u00e7\u0131kar\u0131r;\u00a0bu da neden genellikle irrasyonel olduklar\u0131n\u0131 ve g\u00fcncel bilimsel bilgeli\u011fe kar\u015f\u0131 geldiklerini a\u00e7\u0131klar. Bat\u0131l inan\u00e7lar\u0131n hangi rolleri \u00fcstlendi\u011fi \u00fczerine y\u00fcr\u00fct\u00fclen ara\u015ft\u0131rmalarda, bu inan\u0131\u015flar\u0131n birbiriyle ili\u015fkili olmayan olaylar aras\u0131nda bir ba\u011flant\u0131 oldu\u011fu varsay\u0131m\u0131ndan t\u00fcredikleri bulgusuna ula\u015f\u0131lm\u0131\u015ft\u0131r. Bilim ink\u00e2rc\u0131l\u0131\u011f\u0131n\u0131n da karakteristiklerinde g\u00f6zlemledi\u011fimiz, Latince; \u201cpost hoc, ergo propter hoc\u201d, yani \u201cbundan sonra, \u00f6yleyse bu y\u00fczden\u201d \u015feklindeki bir ili\u015fkilendirme bi\u00e7iminin bat\u0131l inan\u00e7lar\u0131n da \u00e7\u0131k\u0131\u015f noktalar\u0131ndan birisi oldu\u011funu s\u00f6yleyebiliriz. \u00d6rne\u011fin, nazar boncu\u011fu ta\u015f\u0131man\u0131n, size \u015fans getirmesi ve sizi \u201cnazardan\u201d ve k\u00f6t\u00fc \u015fanstan korumas\u0131 beklentisinde oldu\u011fu gibi. Pek \u00e7ok insan i\u00e7in, bat\u0131l inan\u00e7 temelli davran\u0131\u015flar geli\u015ftirmek, anksiyeteyi azaltma ve kontroll\u00fc olma hissi sa\u011flayabilir. Stres ve endi\u015fe verici durumlarda bat\u0131l inan\u00e7lara ba\u015fvurma seviyelerinin artmas\u0131n\u0131 da bu etkiyle ili\u015fkilendirebiliriz. \u00d6rne\u011fin, 1982 y\u0131l\u0131nda Personality and Social Psychology Bulletin\u2018de yay\u0131mlanan bir ara\u015ft\u0131rmada, 1918-1940 y\u0131llar\u0131 aras\u0131nda Almanya\u2019da ekonomik tehdidin, bat\u0131l inan\u00e7lar ile\u00a0do\u011frudan nas\u0131l ili\u015fkilendirildi\u011fi g\u00f6zlemlenmi\u015ftir. Bat\u0131l inan\u00e7lar, her ne kadar ger\u00e7ek\u00e7i olmayan, \u00f6rne\u011fin; yerinde kararlar almak yerine \u201ckadere\u201d ve iyi \u015fansa g\u00fcvenmek gibi\u00a0kararlara, y\u00f6nlendirmede bulunuyor olsalar da\u00a0pozitif bir mental tutumu geli\u015ftirme noktas\u0131nda yard\u0131mc\u0131 olabilir. \u201cNazar boncuklar\u0131\u201d ta\u015f\u0131mak, belirli k\u0131yafetler giymek, belirli renkler tercih etmek ve \u201c\u00f6zel oldu\u011fu d\u00fc\u015f\u00fcn\u00fclen\u201d say\u0131lar se\u00e7mek gibi davran\u0131\u015flar\u0131n tamam\u0131 birer bat\u0131l inan\u00e7 \u00f6\u011fesidir. Dahas\u0131\u00a0bu davran\u0131\u015flar ve eylemler \u00f6nemsiz gibi g\u00f6r\u00fcnse de, baz\u0131 insanlar i\u00e7in, ger\u00e7ek d\u00fcnyada yap\u0131lan se\u00e7imleri s\u0131k s\u0131k etkileyebilirler. \u00d6te yandan, bat\u0131l inan\u00e7lar; belirli baz\u0131 nesnelerin ve yerlerin de \u201clanetli\u201d oldu\u011fu yakla\u015f\u0131m\u0131na neden olabilirler. \u00d6rne\u011fin; The Conjuring serisindeki Annabelle bebe\u011fi, bayku\u015f fig\u00fcrleri ve siyah t\u00fcyl\u00fc bir kedi; bu yakla\u015f\u0131mlar\u0131n temalar\u0131ndand\u0131r. Bununla birlikte, say\u0131lar\u0131n kendisi de \u2013\u00f6rne\u011fin; 666 gibi\u2013 genellikle herhangi bir \u201clanetle\u201d ili\u015fkilendirilebilir. Bat\u0131l inan\u00e7lar, spor m\u00fcsabakalar\u0131nda da olduk\u00e7a yayg\u0131n g\u00f6zlemlenir, \u00f6zellikle de ciddi yar\u0131\u015f i\u00e7erisindeki gruplar aras\u0131nda d\u00fczenlenenen ma\u00e7larda. Her 5 atletten d\u00f6rd\u00fcn\u00fcn performans \u00f6ncesinde en az bir tane bat\u0131l inan\u00e7 davran\u0131\u015f\u0131 g\u00f6sterdikleri belirtiliyor. Spor b\u00fcnyesindeki bat\u0131l inan\u00e7lar\u0131n, gerilimi azaltt\u0131\u011f\u0131 ve \u00f6ng\u00f6r\u00fclemeyen \u015fans fakt\u00f6rleri \u00fczerinde ki\u015fiye bir kontrol hissi sa\u011flayabildi\u011fi g\u00f6r\u00fcl\u00fcyor. Futbol ma\u00e7lar\u0131nda tuttuklar\u0131 tak\u0131m\u0131n kazanmas\u0131 i\u00e7in\u201dtotem\u201d yapt\u0131\u011f\u0131n\u0131 s\u00f6yleyen bat\u0131l inan\u00e7 sahibi taraftarlar, ma\u00e7 \u00f6ncesi ya\u015fad\u0131klar\u0131 gerilimin k\u0131smen de olsa azald\u0131\u011f\u0131n\u0131 g\u00f6rebilirler. Bat\u0131l inan\u00e7 pratikleri spor \u00e7e\u015fidinine ba\u011fl\u0131 olsa da benzerlikler g\u00f6r\u00fclebiliyor. \u00d6rne\u011fin; futbol, basketbol ve atletizm gibi m\u00fcsabakalarda, yar\u0131\u015f\u00e7\u0131lar s\u0131kl\u0131kla ba\u015far\u0131 i\u00e7in dua ettiklerini, aynadaki g\u00f6r\u00fcn\u00fc\u015flerini kontrol ettiklerini ve iyi haz\u0131rlanm\u0131\u015f olduklar\u0131 hissine kap\u0131lmak i\u00e7in iyi giyindiklerini belirtiyorlar. Hatta \u00e7ok \u00fcnl\u00fc sporcular da zaman zaman bat\u0131l inan\u00e7 pratikleri sergileyebilir. Basketbolun efsane ismi Michael Jordan\u2019\u0131n Chicago Bulls formas\u0131n\u0131n i\u00e7erisine North Carolina \u015fortlar\u0131n\u0131 giydi\u011fi biliniyor. Benzer \u015fekilde, tenisin efsane ismi Bj\u00f6rn Bork, Wimbledon i\u00e7in haz\u0131rlan\u0131rken ayn\u0131 marka g\u00f6mle\u011fi giyiyordu. \u00d6te yandan Rafael Nadal\u2019\u0131n da her oyununda yapt\u0131\u011f\u0131 bir dizi rit\u00fcel bulunuyor. Su \u015fi\u015felerini yerle\u015ftirme, so\u011fuk du\u015f alma gibi rit\u00fcelleri bulunan Nadal, bu rit\u00fcellerin kendisinin odaklanmas\u0131na ve iyi bir performans sergilemesine yard\u0131mc\u0131 oldu\u011funa inan\u0131yor. T\u00fcm bu \u00f6rneklere bakarak, bat\u0131l inan\u00e7lar\u0131n baz\u0131 insanlarda anksiyeteyi azaltmaya yard\u0131mc\u0131 olabildi\u011fi ve bir rahatlama sa\u011flayabildi\u011fini s\u00f6yleyebiliriz. Fakat bu do\u011fru olsa bile madalyonun bir de \u00f6teki y\u00fcz\u00fc vard\u0131r. Yap\u0131lan ara\u015ft\u0131rmalar,\u00a0bat\u0131l inan\u00e7larla ilgili eylemlerin kendili\u011finden g\u00fc\u00e7lenmeye de yol a\u00e7abilece\u011fini g\u00f6steriyor. B\u00f6ylesi durumlarda davran\u0131\u015f bir al\u0131\u015fkanl\u0131\u011fa d\u00f6n\u00fc\u015f\u00fcr ve rit\u00fcelin herhangi bir sebeple ger\u00e7ekle\u015ftirilememi\u015f olmas\u0131 da ki\u015fide kayg\u0131ya, anksiyeteye ve strese neden olabilir. Bir olay\u0131n ya da durumun as\u0131l sonucu yine de bilinmeyen do\u011fa\u00fcst\u00fc g\u00fc\u00e7lerden ziyade bilinen fakt\u00f6rlere ba\u011fl\u0131d\u0131r. \u00c7ok bilinen bir ilkeyle de tutarl\u0131 olarak: \u201cNe kadar \u00e7ok \u00e7al\u0131\u015f\u0131rsan, \u015fans\u0131n\u0131 o kadar artt\u0131r\u0131rs\u0131n.\u201d\u00a0 Dolay\u0131s\u0131yla, bir sonraki sefere; bir ayna k\u0131rarsan\u0131z, kara kedi g\u00f6r\u00fcrseniz, bir bayku\u015f fig\u00fcr\u00fcyle ya da 13 say\u0131s\u0131yla kar\u015f\u0131la\u015f\u0131rsan\u0131z,\u00a0 bunun bir \u201ck\u00f6t\u00fc \u015fanstan\u201d ziyade zihninizin size oynad\u0131\u011f\u0131 bir numara oldu\u011funu akl\u0131n\u0131zdan \u00e7\u0131karmay\u0131n.  Bir ara\u015ft\u0131rmac\u0131, b\u00fcy\u00fck plastik bir kutunun deliklerine bir \u00e7ubu\u011fu sokuyordu ve sonunda kutudan \u015fekerler bo\u015fal\u0131yordu. Asl\u0131nda deliklerden sadece birine dokununca \u015feker \u00e7\u0131k\u0131yordu, di\u011ferlerine de\u011fil. Kutu siyah plastikten yap\u0131lsa baz\u0131 deliklerin sadece g\u00f6stermelik oldu\u011fu anla\u015f\u0131lmazd\u0131. Halbuki kutu \u015feffaf oldu\u011fundan \u015fekerin nereden geldi\u011fi belliydi. Eline \u00e7ubuk verilen yavru \u015fempanzeler, kutu \u015feffaf oldu\u011funda sadece gerekli hamleleri yapm\u0131\u015f, bo\u015f delikleri es ge\u00e7mi\u015fti. Olaya dikkatlerini daha fazla vermi\u015flerdi. \u00d6te yandan \u00e7ocuklar, bir maksad\u0131 olmayan hamleler de dahil, ara\u015ft\u0131rmac\u0131n\u0131n onlara g\u00f6sterdi\u011fi her \u015feyi taklit etmi\u015flerdi. \u015eeffaf kutuda da ayn\u0131 \u015feyi yapm\u0131\u015flar, olay\u0131 maymunlar gibi hedef odakl\u0131 bir i\u015flem olarak g\u00f6rmek yerine, sihirli bir rit\u00fcel gibi yakla\u015fm\u0131\u015flard\u0131. (\u2026) T\u00fcr\u00fcm\u00fcz inan\u0131lmaz bat\u0131l inan\u00e7lara sahiptir; ak\u0131ll\u0131 bir hayvana yak\u0131\u015fmayacak t\u00fcrl\u00fc t\u00fcrl\u00fc al\u0131\u015fkanl\u0131klar\u0131 vard\u0131r. \u015eeytan\u0131n kula\u011f\u0131na gitmesin diye tahtaya vururuz, tak\u0131m\u0131m\u0131z\u0131n ma\u00e7\u0131n\u0131 seyrederken \u015fans getirsin diye eski bir ti\u015f\u00f6rt giyeriz, kimi futbolcular i\u00e7 \u00e7ama\u015f\u0131rlar\u0131n\u0131 ters giymeden sahaya ad\u0131m\u0131n\u0131 atmaz, beyzbol oyuncular\u0131 da ellerine sopay\u0131 almak i\u00e7in bile bir s\u00fcr\u00fc rit\u00fcelden ge\u00e7er. (\u2026) Bat\u0131l inan\u00e7lar ger\u00e7eklikle hayal g\u00fcc\u00fc aras\u0131ndaki s\u0131n\u0131r\u0131 buland\u0131r\u0131r, t\u0131pk\u0131 din ve Tanr\u0131 inanc\u0131 gibi. Tanr\u0131\u2019n\u0131n varl\u0131\u011f\u0131 bir seviyede \u00e7o\u011fu insan i\u00e7in mutlak bir kesinlik ta\u015f\u0131r ama ba\u015fka bir seviyede daima ele\u015ftiriye a\u00e7\u0131kt\u0131r. Dine, \u201cinan\u00e7\u201d denmesinin sebebi tam da g\u00f6r\u00fclmeyen \u015feylere g\u00fcvenmesidir. Yukar\u0131da, kutularla yap\u0131lan taklit deneyinde de g\u00f6r\u00fcld\u00fc\u011f\u00fc gibi, biz insanlar\u0131n buna e\u011filimi vard\u0131r. Maymunlar kendilerine verilen g\u00f6revi, temel gereklilikleri \u00fczerinden, gereksiz hamlelerden ka\u00e7\u0131narak yerine getirmi\u015ftir; halbuki \u00e7ocuklar deneyi yapan ki\u015fiye g\u00fcvenmi\u015f ve onun her hareketini taklit etmi\u015flerdir. \u0130\u015fleme gizemli bir anlam y\u00fcklemi\u015flerdir. \u2013 Frans de Waal (Bonobo ve Ateist)", "tags": ["Anksiyete (Kayg\u0131 bozuklu\u011fu)", "inan\u00e7lar"]},
{"source": "bilimfili.com", "url": "https://bilimfili.com/cocuklar-neden-yalan-soyler-ve-bu-durum-normal-midir/", "category": "psikoloji", "date": "16 Temmuz 2018", "title": "\u00c7ocuklar Neden Yalan S\u00f6yler ve Bu Durum Normal midir?", "content": "Genel olarak \u00e7ocuklar okul \u00f6ncesi \u00e7a\u011flarda, 2 ila 4 ya\u015flar\u0131 aras\u0131nda yalan s\u00f6ylemeye ba\u015flar.\u00a0Aldatmaya y\u00f6nelik olan bu kas\u0131tl\u0131 giri\u015fimler, \u00e7ocuklar\u0131n\u0131n k\u00fc\u00e7\u00fck birer sosyal sapk\u0131n haline gelmesinden korkan ebeveynleri endi\u015felendirebilir. Fakat geli\u015fimsel a\u00e7\u0131dan bak\u0131ld\u0131\u011f\u0131nda, k\u00fc\u00e7\u00fck \u00e7ocuklarda g\u00f6r\u00fclen yalan s\u00f6yleme davran\u0131\u015flar\u0131 nadiren endi\u015fe duyulacak bir durumdur. Hatta, esas\u0131nda yalan s\u00f6ylemek, bir \u00e7ocu\u011fun, di\u011fer insanlar\u0131n farkl\u0131 arzular\u0131, hisleri bulundu\u011funun ve onlar\u0131n mental seviyelerinin fark\u0131nda olmak anlam\u0131na gelen \u201czihin teorisini\u201d geli\u015ftirdi\u011finin ilk i\u015faretlerinden birisidir. Bir \u00e7ocuk \u201cBabam/annem dondurma yiyebilece\u011fimi s\u00f6yledi\u201d gibi aldat\u0131c\u0131 bir ifade kulland\u0131\u011f\u0131nda, asl\u0131nda yanl\u0131\u015f bilgi \u00fcretmek i\u00e7in ba\u015fkalar\u0131n\u0131n zihnindeki \u201cAcaba babas\u0131/annesi bu iste\u011fe ne der?\u201d fark\u0131ndal\u0131\u011f\u0131n\u0131 kullan\u0131r ve ki\u015finin zihninde geli\u015ftirdi\u011fi soruyu daha ba\u015f\u0131ndan cevaplayarak arzular\u0131n\u0131 ger\u00e7ekle\u015ftirmeyi ama\u00e7lar. \u0130\u015fte bunu yapabilmek, bir \u00e7ocu\u011fun mental geli\u015fimi a\u00e7\u0131s\u0131ndan \u00f6nemli bir i\u015farettir. Yalan, sosyal olarak arzu edilen bir \u015fey olmasa da, ba\u015fkalar\u0131n\u0131n ne hissetti\u011fini ve ne d\u00fc\u015f\u00fcnd\u00fc\u011f\u00fcn\u00fc bilmek \u00e7ocuklar a\u00e7\u0131s\u0131ndan \u00f6nemli bir sosyal beceridir. Bu beceri; empati, i\u015fbirli\u011fi ve ba\u015fkalar\u0131 \u00fcz\u00fcld\u00fc\u011f\u00fcnde onlar\u0131 teselli etmek davran\u0131\u015flar\u0131yla ili\u015fkilidir. K\u00fc\u00e7\u00fck \u00e7ocuklar\u0131n ilk yalanlar\u0131, genellikle etkili olmaktan ziyade g\u00fcld\u00fcr\u00fcc\u00fcd\u00fcr. A\u011fz\u0131, y\u00fcz\u00fc, elleri \u00e7ikolatal\u0131 kekle kaplanm\u0131\u015f bir \u00e7ocu\u011fun \u201cBen kek yemedim\u201d demesi ya da duvardaki kalem izleri i\u00e7in evin k\u00f6pe\u011fini ya da kedisini su\u00e7lamak gibi. K\u00fc\u00e7\u00fck \u00e7ocuklar ba\u015fkalar\u0131n\u0131 aldatabileceklerinin fark\u0131ndad\u0131rlar, ancak bunu iyi bir \u015fekilde yapabilecek karma\u015f\u0131kl\u0131\u011fa sahip de\u011fillerdir. \ufeff 8 ya\u015f\u0131ndan \u00f6nce, \u00e7ocuklar yalan s\u00f6ylediklerinde kendilerini s\u0131k s\u0131k ele verirler.\u00a0International Journal of Behavioral Development\u2019da 2002 y\u0131l\u0131nda yay\u0131mlanan bir ara\u015ft\u0131rmada, ya\u015flar\u0131 3 ila 7 aras\u0131nda de\u011fi\u015fen \u00e7ocuklardan arkalar\u0131na koyulmu\u015f gizemli bir oyunca\u011fa (Barney) bakmamalar\u0131 istendi. Ara\u015ft\u0131rmada \u00e7ocuklar\u0131n neredeyse tamam\u0131n\u0131n arkalar\u0131na bakt\u0131\u011f\u0131 ve sonras\u0131nda da neredeyse tamam\u0131n\u0131n arkas\u0131na bakmad\u0131\u011f\u0131n\u0131 s\u00f6yledi\u011fi (ya\u015fla birlikte artan bir bi\u00e7imde) g\u00f6r\u00fcld\u00fc. Ancak grubun tamam\u0131nda, \u00e7ocuklar\u0131n yalanlar\u0131n\u0131 s\u00fcrd\u00fcrmekte zorland\u0131klar\u0131 g\u00f6r\u00fcld\u00fc. 3 ila 5 ya\u015flar\u0131 aras\u0131ndaki yalanc\u0131lar\u0131n, donuk bir y\u00fcz ifadesi tak\u0131nmakta olduk\u00e7a iyi olduklar\u0131 g\u00f6r\u00fcl\u00fcrken, kendilerine oyuncak g\u00f6sterilip onu tan\u0131mlamalar\u0131 istendi\u011finde; do\u011frudan bu Barney diyerek kendilerini ele verdiler. 6 ve 7 ya\u015f\u0131ndaki yalanc\u0131lar ise, yalanlar\u0131nda kar\u0131\u015f\u0131k bir ba\u015far\u0131 g\u00f6sterdiler. Yar\u0131s\u0131, g\u00f6sterilen oyunca\u011f\u0131 hi\u00e7 g\u00f6rmemi\u015f gibi davran\u0131rken; di\u011fer yar\u0131s\u0131, yanl\u0131\u015fl\u0131kla oyunca\u011f\u0131n isminin Barney oldu\u011funu s\u00f6ylediler. \u00c7ocuklar\u0131n ya\u015f\u0131 artt\u0131k\u00e7a ve ba\u015fkas\u0131n\u0131n bak\u0131\u015f a\u00e7\u0131s\u0131n\u0131 yakalama becerileri geli\u015ftik\u00e7e, ba\u015fkalar\u0131 i\u00e7in inand\u0131r\u0131c\u0131 olabilecek yalan t\u00fcrlerini anlamakta giderek ustala\u015f\u0131yorlar. 2008 y\u0131l\u0131nda\u00a0Child development\u2019da yay\u0131mlanan \u00e7al\u0131\u015fmada,\u00a0ya\u015f b\u00fcy\u00fcd\u00fck\u00e7e \u00e7ocuklar\u0131n\u00a0yalanlar\u0131n\u0131 s\u00fcrd\u00fcrme s\u00fcrelerinin de giderek artt\u0131\u011f\u0131 ortaya koyuldu. \u00d6te yandan, ahl\u00e2ki geli\u015fimler de etkisini g\u00f6steriyor. K\u00fc\u00e7\u00fck \u00e7ocuklar, ki\u015fisel kazan\u00e7lar\u0131 i\u00e7in yalan s\u00f6ylemeye daha yatk\u0131nken, daha b\u00fcy\u00fck ya\u015flardaki \u00e7ocuklar yalan s\u00f6ylediklerinde kendilerini k\u00f6t\u00fc hissediyorlar. Bunun yan\u0131 s\u0131ra, daha b\u00fcy\u00fck \u00e7ocuklar ve ergenler, yalan t\u00fcrleri aras\u0131ndaki farklar\u0131 da ay\u0131rt edebiliyorlar. Bu ya\u015f grubu, beyaz yalanlar\u0131, zarar verici olanlara k\u0131yasla daha kabul edilebilir g\u00f6r\u00fcyorlar. Ara\u015ft\u0131rmalar, \u00e7ocuklar ve ergenler aras\u0131nda yalan s\u00f6yleme frekans\u0131n\u0131n d\u00fc\u015f\u00fck oldu\u011fu tahmininde bulunsa da, \u00f6zellikle de ergenler, kendilerini ilgilendiren meseleler olarak g\u00f6rd\u00fckleri \u015feyler hakk\u0131nda ebeveynlerine ve \u00f6\u011fretmenlerine yalan s\u00f6yleme e\u011filimi g\u00f6steriyorlar. \u00d6te yandan, \u00e7ocuklara, kahraman\u0131n ebevenylerine yalan s\u00f6yledi\u011fi senaryolar okutuldu\u011funda, e\u011fer s\u00f6ylenen yalan, ba\u015fkas\u0131na bir zarar vermiyor ve birisine yard\u0131m etmek ya da ba\u015fkas\u0131n\u0131n s\u0131rr\u0131n\u0131 saklamak i\u00e7in s\u00f6ylenmi\u015fse, ergenler bu yalanlar\u0131 kabul edilebilir g\u00f6r\u00fcyorlar. Yayg\u0131nl\u0131\u011f\u0131na ra\u011fmen, \u00e7ocuklardaki yalan s\u00f6yleme davran\u0131\u015f\u0131, nadiren endi\u015fe edilecek bir durumdur. Pek \u00e7ok yeti\u015fkinin de, bazen iyi bir \u015fey i\u00e7in, bazen bir ba\u015fkas\u0131n\u0131n hislerini \u00f6nemsedikleri i\u00e7in, bazen hastal\u0131klar konusunda yalanlar s\u00f6yledi\u011fini hat\u0131rlamakta fayda var. Her ne kadar tahminler de\u011fi\u015fkenlik g\u00f6sterse de, Michigan State University\u2019den ara\u015ft\u0131rmac\u0131lar\u0131n y\u00fcr\u00fctt\u00fc\u011f\u00fc bir \u00e7al\u0131\u015fmada, ABD\u2019deki yeti\u015fkinlerin neredeyse %40\u2019\u0131n\u0131n ge\u00e7mi\u015f 24 saat i\u00e7erisinde bir yalan s\u00f6yledikleri bulgusuna ula\u015f\u0131ld\u0131. Baz\u0131 \u00f6rneklerde, kronik yalan s\u00f6yleme durumu, uygunsuz di\u011fer baz\u0131 davran\u0131\u015flarla birlikte g\u00f6r\u00fcl\u00fcyorsa bu durum endi\u015felenmek i\u00e7in bir neden olabilir. \u00d6rne\u011fin, yalan yoluyla aldatmalar, genellikle davran\u0131\u015f ve\u00a0inatla\u015fma (kar\u015f\u0131 gelme) bozukluklar\u0131nda\u00a0g\u00f6r\u00fcl\u00fcyor. \u0130natla\u015fma ya da davran\u0131\u015f bozukluklar\u0131 bulunan k\u00fc\u00e7\u00fck \u00e7ocuklar, evde veya okulda devaml\u0131 bir agresyon ve ba\u015fkalar\u0131na zarar verme davran\u0131\u015flar\u0131 g\u00f6sterdiklerinden \u00f6nemli \u00f6l\u00e7\u00fcde sosyal anlamda aksamalar ya\u015farlar. Fakat, tan\u0131 koyulabilmesi i\u00e7in, yalan s\u00f6ylemenin, \u00f6rne\u011fin otorite fig\u00fcrleriyle (\u00f6\u011fretmen, ebeveyn) uyumu reddetme, kurallar\u0131n s\u00fcrekli ihlalleri ve eylemlerinin sorumlulu\u011funu \u00fcstlenememe gibi ba\u015fka belirtiler k\u00fcmesiyle ger\u00e7ekle\u015fmek zorundad\u0131r. E\u011fer ki yalan; korku ya da utanma gibi sebeplerden kaynakl\u0131 di\u011fer mental sa\u011fl\u0131k problemlerini gizleme g\u00f6revi \u00fcstleniyorsa, i\u015fte bu noktada ebeveynler duruma dair endi\u015felenmelidirler. \u00d6rne\u011fin, \u015fiddetli endi\u015feden muzdarip bir \u00e7ocuk ya da ergen, kendisini korkutan durumlarla (\u00f6rne\u011fin; okul, partiler, mikroplar) kar\u015f\u0131la\u015fmamak i\u00e7in kronik olarak yalan s\u00f6yler. \u00c7ocuklar ayn\u0131 zamanda, mental sa\u011fl\u0131k bozukluklar\u0131 etiketi yemekten de ka\u00e7\u0131n\u0131rlar. Bu \u00f6rneklerde, bir profesyonele; doktorunuza ya da psikiyatr\u0131n\u0131za veya psikolo\u011funuza dan\u0131\u015fman\u0131z, yalan s\u00f6ylemenin bir mental sa\u011fl\u0131k endi\u015fesinin i\u015fareti olup olmad\u0131\u011f\u0131n\u0131 belirlemeye yard\u0131mc\u0131 olacakt\u0131r. Kand\u0131rma konusunda kas\u0131tl\u0131 bir giri\u015fimin olup olmad\u0131\u011f\u0131n\u0131 anlayabilmek i\u00e7in, ebeveynler ve \u00f6\u011fretmenler \u00e7ocuklar\u0131n cevaplar\u0131n\u0131 etkin bir \u015fekilde sorgulayabilir. / G\u00f6rsel Telif: Maria Symchych/ Shutterstock Yalan s\u00f6ylemek, geli\u015fimsel a\u00e7\u0131dan normal olsa da; \u00f6\u011fretmenler ve ebeveynler \u00e7ocuklar\u0131n ger\u00e7e\u011fi s\u00f6ylemeleri noktas\u0131nda \u00fc\u00e7 \u015fekilde te\u015fvik edici olabilirler. \u00d6ncelikle, yalan s\u00f6yleyen \u00e7ocu\u011fa, a\u015f\u0131r\u0131 veya normalin \u00f6tesine ge\u00e7en cezalar vermekten ka\u00e7\u0131nmal\u0131s\u0131n\u0131z. 2011 y\u0131l\u0131nda\u00a0Child Development\u2019da yay\u0131mlanan bir ara\u015ft\u0131rmada, cezaya dayal\u0131 disiplin (\u00f6rne\u011fin; sopayla vurmak, tokat atmak ve kulak \u00e7ekmek gibi)\u00a0uygulamalar\u0131n kullan\u0131ld\u0131\u011f\u0131 Bat\u0131 Afrika\u2019daki bir okulla,\u00a0cezaland\u0131r\u0131c\u0131 olmayan disiplin (azarlamak ya da kenara \u00e7ekip konu\u015fmak gibi)\u00a0uygulamalar\u0131n kullan\u0131ld\u0131\u011f\u0131 bir okul kar\u015f\u0131la\u015ft\u0131r\u0131ld\u0131. Ara\u015ft\u0131rmada, cezaya dayal\u0131 disiplin uygulamalar\u0131n\u0131n kullan\u0131ld\u0131\u011f\u0131 okuldaki \u00f6\u011frencilerin yalan s\u00f6ylemeye daha fazla ba\u015fvurduklar\u0131 g\u00f6r\u00fcld\u00fc. \u00d6te yandan, 2004 y\u0131l\u0131nda\u00a0Journal of Youth and Adolescence\u2019da yay\u0131mlanan bir ara\u015ft\u0131rmada,\u00a0kurallar\u0131n takibi noktas\u0131nda kat\u0131 davranan ve a\u00e7\u0131k diyaloglar yapmaya kapal\u0131 olan ailelerdeki \u00e7ocuklar\u0131n yalana daha s\u0131k ba\u015fvurduklar\u0131 ortaya koyuldu. \u0130kinci yol ise, duygusal ve ahl\u00e2ki senaryolar\u0131 \u00e7ocuklarla tart\u0131\u015fmak. Bu \u201cduygu ko\u00e7lu\u011fu\u201d, yalanlar\u0131n ne denli zarar verici oldu\u011fu, ba\u015fkalar\u0131n\u0131 ne \u015fekilde etkiledi\u011fi ve yalan s\u00f6ylediklerinde kendilerini nas\u0131l hissedebilecekleri noktas\u0131nda \u00e7ocuklar\u0131n kavray\u0131\u015f\u0131n\u0131n geli\u015fmesine yard\u0131mc\u0131 olur. \u00c7ocuklar hakikati s\u00f6ylemekten gurur duyuyorlar, dolay\u0131s\u0131yla ebeveynler ve \u00f6\u011fretmenler hakikati s\u00f6ylemenin yaratt\u0131\u011f\u0131 bu olumlu duyguya vurgu yapabilirler. \u00dc\u00e7\u00fcnc\u00fc olarak ise, her yalan\u0131n, her ne olursa olsun bir yalan oldu\u011funu hat\u0131rlatmak. \u00c7ok k\u00fc\u00e7\u00fck \u00e7ocuklar, ger\u00e7ek ya\u015fam ile hayal d\u00fcnyas\u0131n\u0131 birbirine kar\u0131\u015ft\u0131rmaya e\u011fimliyken, daha b\u00fcy\u00fck \u00e7ocuklar ve ergenler s\u0131kl\u0131kla olaylar\u0131 birbirinden ay\u0131rabilirler. Ancak e\u011fer bir \u00e7ocuk, fiziksel ya da cinsel istismara maruz kald\u0131\u011f\u0131n\u0131 s\u00f6yl\u00fcyorsa; bu iddiay\u0131 MUTLAKA soru\u015fturman\u0131z gerekti\u011fini bilmelisiniz.\u00a0Kand\u0131rma konusunda kas\u0131tl\u0131 bir giri\u015fimin olup olmad\u0131\u011f\u0131n\u0131 anlayabilmek i\u00e7in, ebeveynler ve \u00f6\u011fretmenler \u00e7ocuklar\u0131n cevaplar\u0131n\u0131 etkin bir \u015fekilde sorgulayabilir. Yalan s\u00f6ylemek, geli\u015fimsel olarak normal ve di\u011fer baz\u0131 bili\u015fsel becerilerin de geli\u015fti\u011fini \u00f6nemli bir i\u015faretidir. Ancak yalan, e\u011fer ki, \u00e7ocu\u011fun ya\u015fam\u0131nda s\u00fcreklilik kazanm\u0131\u015fsa ve \u00e7ocu\u011fun g\u00fcndelik ya\u015fam becerilerini olumsuz etkiliyorsa bir profesyonele dan\u0131\u015fman\u0131z gerekiyor demektir.\u00a0Fakat di\u011fer durumlarda, yalan s\u00f6ylemenin \u00e7ocuklar\u0131n sosyal d\u00fcnyay\u0131 ke\u015ffetmeyi \u00f6\u011frenmelerinin yaln\u0131zca bir yolu oldu\u011funu unutmay\u0131n. Ger\u00e7e\u011fin anlat\u0131lmas\u0131yla ilgili a\u00e7\u0131k ve dozu sakin olan tart\u0131\u015fmalar yapmak, \u00e7ocu\u011fun geli\u015fimiyle birlikte yalana ba\u015fvurma y\u00f6neliminin de azalmas\u0131n\u0131 sa\u011flayacakt\u0131r.", "tags": ["\u00e7ocuklar (pedagoji & pediatri)", "dezenformasyon", "empati", "insan davran\u0131\u015flar\u0131 (davran\u0131\u015f bilimleri)", "yalanc\u0131l\u0131k"]},
{"source": "bilimfili.com", "url": "https://bilimfili.com/ebeveyn-cocuk-diyalogu-gelisen-beyinde-dil-bolgesini-guclendiriyor/", "category": "psikoloji", "date": "20 A\u011fustos 2018", "title": "Ebeveyn-\u00c7ocuk Diyalo\u011fu, Geli\u015fen Beyinde Dil B\u00f6lgesini G\u00fc\u00e7lendiriyor", "content": "Sa\u011fl\u0131kl\u0131 \u00e7ocuklar \u00fczerinde yap\u0131lan yeni bir ara\u015ft\u0131rmada, yeti\u015fkinler taraf\u0131ndan s\u00fcrekli bir ikili diyalo\u011fun ve s\u00f6zl\u00fc ileti\u015fimin i\u00e7ine \u00e7ekilen \u00e7ocuklar\u0131n, kat\u0131ld\u0131klar\u0131 bu ileti\u015fim aktivitesi sayesinde beyinlerinin dil ile ilgili olan iki b\u00f6lgesinin daha g\u00fc\u00e7l\u00fc n\u00f6ral ba\u011flant\u0131lara sahip oldu\u011fu tespit edildi. JNeurosci\u2019da yay\u0131mlanan makalede, aile gelirinin ve e\u011fitim seviyesinin ba\u011f\u0131ms\u0131z de\u011fi\u015fken olarak belirlendi\u011fi ve sosyoekomonik stat\u00fc de\u011fi\u015fkeninden ba\u011f\u0131ms\u0131z olarak \u00e7ocuklarla erken ya\u015flardan itibaren diyalog kurman\u0131n dil yeteneklerini geli\u015ftirdi\u011fi ortaya koyuldu. Onlarca y\u0131ll\u0131k inceleme ve ara\u015ft\u0131rmalar \u00e7ocuklar\u0131n beyin geli\u015fimi ile i\u00e7inde b\u00fcy\u00fcd\u00fckleri sosyoekonomik \u015fartlar aras\u0131nda bir ili\u015fki bulmak amac\u0131 ile ger\u00e7ekle\u015ftirildi. 1990\u2019lar\u0131n ba\u015f\u0131ndaki bir bulguya g\u00f6re daha d\u00fc\u015f\u00fck sosyoekonomik stat\u00fcde b\u00fcy\u00fcyen \u00e7ocuklar\u0131n ayn\u0131 ya\u015ftaki s\u0131n\u0131f arkada\u015flar\u0131na veya akranlar\u0131na g\u00f6re 30 milyon kelime daha az duydu\u011fu rapor edilmi\u015fti. Ne var ki, arada net bir ili\u015fki olup olmad\u0131\u011f\u0131 bilinmemekle birlikte tam olarak nas\u0131l bir ili\u015fki oldu\u011fu da incelenemiyordu. Ara\u015ft\u0131rmac\u0131lar 40 tane 4 ila 6 ya\u015flar\u0131ndaki \u00e7ocuklar\u0131 ve ailelerini farkl\u0131 sosyoekonomik altyap\u0131lara sahip de olsalar ara\u015ft\u0131rmaya dahil ederek beyinlerini g\u00f6r\u00fcnt\u00fcledi. Rachel Romeo ve ara\u015ft\u0131rma arkada\u015flar\u0131, evlerine ses dinleme cihaz\u0131 yerle\u015ftirdiler ve hafta sonu boyunca s\u0131ra ile ger\u00e7ekle\u015ftirilen s\u00f6zl\u00fc ileti\u015fim ve diyalo\u011fa daha \u00e7ok dahil olan \u00e7ocuklar\u0131 tespit ettiler. Bu \u00e7ocuklarda konu\u015fman\u0131n \u00fcretilmesini ve d\u00fczg\u00fcn olarak s\u00fcrd\u00fcr\u00fclmesini sa\u011flayan Wernicke ve Broca b\u00f6lgeleri aras\u0131nda daha g\u00fc\u00e7l\u00fc ba\u011flar\u0131n oldu\u011fu g\u00f6zlemlendi. Sinirbilimciler sosyoekonomik stat\u00fc (SES) ile \u00e7ocuklar\u0131n beyin yap\u0131s\u0131 aras\u0131ndaki ba\u011f\u0131nt\u0131y\u0131 a\u00e7\u0131kl\u0131\u011fa kavu\u015ftursa da, bu ba\u011f\u0131nt\u0131y\u0131 d\u00fczenleyen mekanik s\u00fcre\u00e7ler ve spesifik \u00e7evresel ko\u015fullar\u0131n beyin yap\u0131s\u0131ndaki spesifik varyasyonlar aras\u0131nda nas\u0131l ili\u015fkiler oldu\u011fu ile ilgili \u00e7ok az bilgi sahibiyiz. Sa\u011fda saatte 210 kez ileti\u015fim s\u0131ras\u0131nda s\u0131ra gelmi\u015f ve konu\u015fmaya kat\u0131lm\u0131\u015f olan bir \u00e7ocu\u011fun beyin g\u00f6r\u00fcnt\u00fcs\u00fc, solda ise 95 konu\u015fma s\u0131ras\u0131 alm\u0131\u015f bir \u00e7ocu\u011fun beyin g\u00f6r\u00fcnt\u00fcs\u00fc g\u00f6r\u00fcl\u00fcyor. Sa\u011fdaki beyinde ye\u015filden ba\u015flayarak sar\u0131 k\u0131rm\u0131z\u0131 renklere giden g\u00f6r\u00fcnt\u00fcler daha g\u00fc\u00e7l\u00fc ba\u011flant\u0131lar oldu\u011funu g\u00f6steriyor. \u0130lk \u00e7evresel fakt\u00f6rlerden biri olarak dil ile ilk kez kar\u015f\u0131la\u015f\u0131lmas\u0131yla n\u00f6roanatomi aras\u0131nda ba\u011f\u0131nt\u0131 bilinmiyordu. Ger\u00e7ek d\u00fcnyadaki dil ile kurulan etkile\u015fimi incelenen (4-6 ya\u015flar\u0131ndaki, 27 erkek/13 k\u0131z) \u00e7ocuklardan, daha fazla yeti\u015fkin-\u00e7ocuk sohbetini tecr\u00fcbe eden \u00e7ocuklar\u0131n \u00e7ok daha g\u00fc\u00e7l\u00fc n\u00f6ral ba\u011flar\u0131n kurulmas\u0131n\u0131 sa\u011flayan g\u00fc\u00e7l\u00fc beyaz madde ba\u011flant\u0131lar\u0131na (\u00f6zellikle de sol ark\u00fcat ve s\u00fcperi\u00f6r boyuna sinir demetlerinde daha da \u00f6zel olarak Broca b\u00f6lgesinin anterior sonunda) sahip olduklar\u0131 ortaya koyuldu. Sonu\u00e7lara g\u00f6re beyindeki dorsal dil yolaklar\u0131n\u0131n geli\u015fimi \u00e7evresel fakt\u00f6rlerden, \u00f6zellikle de erken d\u00f6nemdeki diyalog ili\u015fkisinden etkilenmekte. Dahas\u0131, t\u00fcm bu bulgular \u00e7ocuklar\u0131n geli\u015fimi s\u0131ras\u0131nda bu anlamda ortaya \u00e7\u0131kma ihtimali olan bir eksikli\u011fin sadece anlaml\u0131 diyaloglara dahil edilmesi yolu ile a\u015f\u0131labilece\u011fini ve \u00f6zel e\u011fitim de dahil olmak \u00fczere okul \u00f6ncesi \u00e7ocuk e\u011fitimi ve dan\u0131\u015fmanlar\u0131na g\u00fcvenli bir yol sunabilece\u011fini g\u00f6steriyor.", "tags": ["aile", "beyin", "\u00e7ocuklar (pedagoji & pediatri)", "dil", "konu\u015fma"]},
{"source": "bilimfili.com", "url": "https://bilimfili.com/bilincli-farkindaligi-yuksek-insanlar-daha-az-aci-hissediyor/", "category": "psikoloji", "date": "14 Eyl\u00fcl 2018", "title": "\u201cBilin\u00e7li Fark\u0131ndal\u0131\u011f\u0131\u201d Y\u00fcksek \u0130nsanlar Daha Az Ac\u0131 Hissediyor", "content": "Neden baz\u0131 insanlar\u0131n ac\u0131ya daha dayan\u0131kl\u0131 oldu\u011funu hi\u00e7 merak ettiniz mi? E\u011fer, ettiyseniz Wake Forest \u00dcniversitesi, T\u0131p Fak\u00fcltesi\u2019nde yap\u0131lan bir \u00e7al\u0131\u015fma, merak\u0131n\u0131z\u0131 giderebilir. T\u00fcrk\u00e7e\u2019de \u201cbilin\u00e7li fark\u0131ndal\u0131k\u201d olarak ifade edilen \u201cmindfulness\u201d hali, ki\u015finin i\u00e7erisinde bulundu\u011fu ana, \u00e7ok fazla duygu ve d\u00fc\u015f\u00fcnce olmadan odaklanabilmesi \u015feklinde tan\u0131mlan\u0131yor. Temmuz ay\u0131nda (2018)\u00a0Pain\u2018de yay\u0131mlanan ara\u015ft\u0131rma sonu\u00e7lar\u0131na g\u00f6re, \u201cbilin\u00e7li fark\u0131ndal\u0131\u011f\u0131\u201d y\u00fcksek ki\u015filer, di\u011ferler insanlara k\u0131yasla daha az ac\u0131 hissediyor. ABD\u2019deki Wake Forest Universitesi\u2019nden ara\u015ft\u0131rmac\u0131lar, \u201cbilin\u00e7li fark\u0131ndal\u0131k\u201d meditasyonu ve plasebo etkisini kar\u015f\u0131la\u015ft\u0131ran ve Journal of Neuroscience\u2018da 2015 y\u0131l\u0131nda yay\u0131mlanan bir ara\u015ft\u0131rmadan toplanan verileri analiz etti. Yeni \u00e7al\u0131\u015fmada, do\u011fu\u015ftan gelen \u201cbilin\u00e7li fark\u0131ndal\u0131k\u201d seviyesinin ac\u0131 seviyesinde etkili olup olmad\u0131\u011f\u0131 ve beynin hangi mekanizmalar\u0131n\u0131n ac\u0131 hissetme s\u00fcrecinde etkin oldu\u011fu, \u00f6nceki \u00e7al\u0131\u015fmada toplanan veriler \u0131\u015f\u0131\u011f\u0131nda tekrar incelendi. Daha \u00f6nce hi\u00e7 meditasyon yapmam\u0131\u015f 76 sa\u011fl\u0131kl\u0131 g\u00f6n\u00fcll\u00fc, \u00f6ncelikle, temel \u201cbilin\u00e7li fark\u0131ndal\u0131k\u201d seviyelerinin tespit edilebilmesi i\u00e7in, g\u00fcvenilir bir klinik fark\u0131ndal\u0131k testi olan Freiburg Fark\u0131ndal\u0131k Testi\u2019nden ge\u00e7irildi. Daha sonra, fonksiyonel manyetik rezonans g\u00f6r\u00fcnt\u00fcleme (fMRI) y\u00f6ntemiyle, g\u00f6n\u00fcll\u00fclerin beyinleri canl\u0131 olarak g\u00f6zlemlenirken, s\u0131cakl\u0131\u011f\u0131 48 santigrat derece olan bir maddeye temas sa\u011flanarak yapay bir ac\u0131 deneyimi olu\u015fturuldu. Beyin tarama analizlerinde, y\u00fcksek \u201cbilin\u00e7li fark\u0131ndal\u0131k\u201d seviyesine sahip insanlar\u0131n, ac\u0131 hissi s\u0131ras\u0131nda, ola\u011fan durum a\u011f\u0131nda merkezi sinirsel bir d\u00fc\u011f\u00fcm olan arka singulat kortekslerinde daha d\u00fc\u015f\u00fck bir aktivasyon g\u00f6zlendi. Dahas\u0131, ya\u015fad\u0131\u011f\u0131 ac\u0131y\u0131 y\u00fcksek olarak de\u011ferlendiren g\u00f6n\u00fcll\u00fclerde, beynin bu kritik b\u00f6lgesinde daha y\u00fcksek bir aktivasyon g\u00f6zlemlendi. Ola\u011fan durum a\u011f\u0131 (\u0130ng. default mode network); arka singulat korteksten, orta prefrontal kortekse kadar uzan\u0131yor ve bu iki b\u00f6lge birbirleriyle s\u00fcrekli ileti\u015fim halinde bulunuyor. Ayr\u0131ca bu b\u00f6lge, \u00f6z bilin\u00e7 ve \u201czihinsel gezintiden\u201d de sorumlu. Herhangi bir g\u00f6rev \u00fczerine yo\u011funla\u015f\u0131ld\u0131\u011f\u0131nda, beynin bu iki b\u00f6lgesi aras\u0131ndaki ba\u011flant\u0131 kesiliyor ve beyin aktiviteyi beynin di\u011fer b\u00f6l\u00fcmlerine y\u00f6nlendiriyor. Ayn\u0131 \u015fekilde, g\u00f6rev tamamland\u0131\u011f\u0131nda, ba\u011flant\u0131 tekrardan kuruluyor ve zihin ki\u015fisel d\u00fc\u015f\u00fcnceler, duygular ve hisler \u00fczerine tekrar yo\u011funla\u015fmaya ba\u015fl\u0131yor. Ara\u015ft\u0131rma, y\u00fcksek \u201cbilin\u00e7li fark\u0131ndal\u0131\u011fa\u201d sahip insanlar\u0131n, singulat korteks gibi b\u00f6lgelerde daha az aktiviteye sahip olmas\u0131ndan dolay\u0131 ac\u0131y\u0131 daha az hissetti\u011fine dair yeni n\u00f6robiyolojik bilgiler sunmas\u0131 a\u00e7\u0131s\u0131ndan \u00f6nemli. Ara\u015ft\u0131rma ekibi, bu bulgunun daha etkili ac\u0131 terapileri geli\u015ftirme ve daha k\u0131sa s\u00fcren \u201cbilin\u00e7li fark\u0131ndal\u0131k\u201d artt\u0131rma meditasyonlar\u0131n\u0131 dizayn etmede kolayl\u0131k sa\u011flayaca\u011f\u0131n\u0131, bu sayede kronik ac\u0131 \u00e7eken milyonlarca insana da bir rahatlama sa\u011flanabilece\u011fini belirtiyor.", "tags": ["a\u011fr\u0131lar (algoloji)", "bilin\u00e7", "Plasebo Etkisi"]},
{"source": "bilimfili.com", "url": "https://bilimfili.com/grup-sadakati-sonradan-ogrenilen-bir-davranis-degil/", "category": "psikoloji", "date": "23 A\u011fustos 2018", "title": "Grup Sadakati Sonradan \u00d6\u011frenilen Bir Davran\u0131\u015f De\u011fil", "content": "G\u00fcn\u00fcm\u00fcz\u00fcn uzla\u015f\u0131mc\u0131 olmayan toplumsal iklimi, kolektif ana ak\u0131m medya taraf\u0131ndan fazla duyarl\u0131lar\u0131n solda, a\u015f\u0131r\u0131l\u0131k\u00e7\u0131lar\u0131n sa\u011fda olaca\u011f\u0131 \u015fekilde resmediliyor. Partizan davran\u0131\u015flar daha sinsi hale gelirken ve \u201c\u00f6teki\u201dne y\u00f6nelik d\u00fc\u015fmanl\u0131\u011f\u0131n d\u0131\u015favuruldu\u011fu \u00f6rnekler s\u0131kla\u015f\u0131rken, Trends in Cognitive Sciences dergisinde yay\u0131mlanan bir \u00e7al\u0131\u015fma sosyal topluluklardaki soyut \u201cortak \u00f6zellik\u201d kavram\u0131n\u0131n g\u00fcc\u00fcn\u00fc incelemeye ald\u0131. \u00c7ocuklar, kendi aralar\u0131ndaki ve b\u00fcy\u00fcklerinin aras\u0131ndaki ayr\u0131\u015fman\u0131n etkilerini (\u0131rka g\u00f6re, dine g\u00f6re, cinsiyete g\u00f6re, sosyal s\u0131n\u0131fa g\u00f6re, hatta birinin tuttu\u011fu spor tak\u0131m\u0131na g\u00f6re) a\u00e7\u0131k\u00e7a g\u00f6rebilir. Yale \u00dcniversitesi\u2019nden psikolog Yarrow Dunham taraf\u0131ndan yay\u0131mlanan bir incelemede, sosyal gruplar\u0131n i\u00e7indeki kay\u0131rmac\u0131l\u0131\u011f\u0131n \u00f6\u011frenilen bir davran\u0131\u015f olmay\u0131p, asl\u0131nda \u201cs\u0131rf \u00fcye olma\u201d (bir grup hakk\u0131nda \u201cona \u00fcye oldu\u011fu\u201dndan fazlas\u0131n\u0131 bilmeyen \u00fcyenin durumu) fikriyle beslenen ait olma duygusu taraf\u0131ndan tetiklenen temel bir insan i\u00e7g\u00fcd\u00fcs\u00fc oldu\u011fu sonucuna var\u0131ld\u0131. Grup i\u00e7i yanl\u0131l\u0131klar ayr\u0131mc\u0131l\u0131ktan ve basmakal\u0131pla\u015fmadan kaynaklanan, hi\u00e7 istenmeyen baz\u0131 etkilere neden olabilirken, Dunham\u2019\u0131n \u00e7al\u0131\u015fmas\u0131 bunun, ilk atalar\u0131m\u0131z\u0131n ya\u015famas\u0131n\u0131 ve kom\u00fcnal ayarlarda \u00e7al\u0131\u015fma yapmas\u0131n\u0131 te\u015fvik ederek, insan\u0131n evrimini kolayla\u015ft\u0131rm\u0131\u015f olabilece\u011fini \u00f6ne s\u00fcr\u00fcyor. \u201cAra\u015ft\u0131rmac\u0131lar, birini rastgele bir gruba atad\u0131\u011f\u0131n\u0131zda, ki\u015finin o gruba dair sonradan edinilmi\u015f ilgisi olmasa bile, \u0131srarc\u0131 bir \u015fekilde grup yanl\u0131s\u0131 olabilece\u011fini g\u00f6sterdiler. Her bir grubun kompleksitesini (karma\u015f\u0131kl\u0131\u011f\u0131n\u0131) hesaba katarak, gruplar aras\u0131 dinamikleri a\u00e7\u0131klamaya \u00e7al\u0131\u015fan pek \u00e7ok kuram var, fakat ben bunun daha basit olan \u201cs\u0131rf \u00fcye olma\u201d kavram\u0131yla, \u201cbiz ve onlar\u201d kavram\u0131yla a\u00e7\u0131klanabilece\u011fini iddia ediyorum,\u201d diye a\u00e7\u0131kl\u0131yor Dunham. Grup i\u00e7i yanl\u0131l\u0131klarda \u201cs\u0131rf \u00fcye olma\u201dn\u0131n etkisini anlamak i\u00e7in, Dunham aralar\u0131nda arkada\u015f tercihleri analizleri ve \u00e7ocuklarda grup i\u00e7i deste\u011fi analizleri gibi \u00e7ok say\u0131da \u00e7al\u0131\u015fmay\u0131 analiz etti. Bulgular\u0131, grup i\u00e7i yanl\u0131l\u0131kta kenetlenme, c\u00f6mertlik, affedicilik ve i\u015f birli\u011fi a\u00e7\u0131s\u0131ndan a\u00e7\u0131k g\u00f6stergeler sundu. Dunham ayr\u0131ca Henri Tajfel\u2019in \u00f6nc\u00fcl\u00fc\u011f\u00fcne ve sosyal kimlik teorisi hakk\u0131ndaki s\u0131kl\u0131kla at\u0131fta bulunulan \u00e7al\u0131\u015fmalar\u0131na da g\u00f6nderme de bulundu. Polonyal\u0131 sosyal psikolog analizini 1970\u2019li y\u0131llarda, deneklerin minimal, neredeyse anlams\u0131z temelde gruplara ayr\u0131ld\u0131\u011f\u0131 d\u00fczende ger\u00e7ekle\u015ftirdi. Bulgular\u0131, zorlanm\u0131\u015f kategorizasyonun yan\u0131nda k\u00fc\u00e7\u00fck d\u00fczeyde aleni ortakl\u0131kla bile, kat\u0131l\u0131mc\u0131lar\u0131n yine de grup arkada\u015flar\u0131na y\u00f6nelik yanl\u0131l\u0131\u011fa dair a\u00e7\u0131k sinyaller g\u00f6sterdi\u011fini ortaya serdi. Sosyal hiyerar\u015fi \u00e7evresindeki \u00e7eli\u015fkiler, dini farkl\u0131l\u0131klar ve hatta spor m\u00fcsabakalar\u0131n\u0131n sonu\u00e7lar\u0131na dair bahislerde bulunmak; bunlar\u0131n tamam\u0131 bir kutupsall\u0131k hissini payla\u015f\u0131r. Her bir \u00f6rne\u011fe ayr\u0131 ayr\u0131 yakla\u015fmak yerine, Dunham \u201cs\u0131rf \u00fcye olma\u201d olgusunun geni\u015f \u00e7apta t\u00fcm gruplar aras\u0131 dinamiklere uygulanabilece\u011fini ve ileride yap\u0131lacak \u00e7al\u0131\u015fmalar\u0131n, bu yakla\u015f\u0131m\u0131n a\u00e7\u0131klamakta ba\u015far\u0131s\u0131z \u015feyler \u00fczerinde odaklanmas\u0131 gerekti\u011fini iddia ediyor. \u201cGrup halinde ya\u015famaya y\u00f6nelik g\u00fc\u00e7l\u00fc adaptasyonlar\u0131m\u0131z, insanlar\u0131n t\u00fcr olarak binlerce y\u0131ld\u0131r ba\u015far\u0131l\u0131 olmas\u0131n\u0131 sa\u011flad\u0131. Gruplar bize di\u011fer insanlarla i\u015f birli\u011fi i\u00e7erisinde bulunma, onlara g\u00fcvenme ve onlardan \u00f6\u011frenme imkan\u0131 tan\u0131yor. Di\u011fer yandan, bu grup i\u00e7i yanl\u0131l\u0131k bizi a\u015f\u0131r\u0131 derecede k\u00fclt\u00fcrel, \u00e7abuk \u00f6\u011frenen \u00f6\u011frenciler yapt\u0131. Fakat birden fazla grup etkile\u015fime ge\u00e7er ge\u00e7mez, \u00f6nyarg\u0131, ayr\u0131mc\u0131l\u0131k ve genellemeler \u015feklinde yanl\u0131l\u0131klara do\u011fru e\u011filim g\u00f6r\u00fcr\u00fcz ve bu da \u00f6zellikle, s\u00fcrekli farkl\u0131 t\u00fcrden pek \u00e7ok insanla etkile\u015fimde bulundu\u011fumuz modern toplumlar i\u00e7in ge\u00e7erlidir,\u201d diyor Dunham. G\u00fc\u00e7l\u00fc grup itibar\u0131n\u0131n ve di\u011fer gruplardan alg\u0131lanan tehditlerin, \u201ckolektif (toplu) narsisizm\u201d ad\u0131 verilen bir olaya yol a\u00e7t\u0131\u011f\u0131 g\u00f6sterildi. Middlesex \u00dcniversitesi ara\u015ft\u0131rmac\u0131lar\u0131n\u0131n 2009 y\u0131l\u0131nda yapt\u0131\u011f\u0131 bir \u00e7al\u0131\u015fmada, bir grubun ayr\u0131cal\u0131kl\u0131l\u0131k hissindeki art\u0131\u015f\u0131n, di\u011fer gruplara y\u00f6neltilmi\u015f a\u015f\u0131r\u0131 sald\u0131rganl\u0131\u011f\u0131 tetiklemeye yetecek kadar g\u00fc\u00e7l\u00fc, payla\u015f\u0131lan bir duygusal yat\u0131r\u0131m\u0131 da beraberinde getirdi\u011fi g\u00f6sterilmi\u015fti. Dunham\u2019\u0131n \u00e7al\u0131\u015fmas\u0131, gittik\u00e7e k\u00fcreselle\u015fen toplumda \u00f6nyarg\u0131n\u0131n b\u00f6ylesi bi\u00e7imleriyle m\u00fccadele etmek i\u00e7in stratejiler bulmay\u0131 ama\u00e7lasa da, bunlar\u0131n t\u00fcredi\u011fi i\u00e7g\u00fcd\u00fcler insanlar\u0131n t\u00fcr olarak geli\u015fimine katk\u0131 sa\u011flamaya devam edebilir. \u201cEvrimsel bak\u0131\u015f a\u00e7\u0131s\u0131ndan, grup i\u00e7i yanl\u0131l\u0131\u011f\u0131n \u00fcstesinden gelmeyi isteyece\u011fimiz \u015fey oldu\u011fundan emin de\u011filim, \u00e7\u00fcnk\u00fc k\u00fclt\u00fcrel, sosyal t\u00fcrler olarak nas\u0131l \u00f6\u011frendi\u011fimize dair \u00e7ok fazla \u015fey meydana getiriyor,\u201d diye yorumda bulunuyor Dunham.", "tags": ["d\u00fc\u015f\u00fcnceler", "duygular", "insan davran\u0131\u015flar\u0131 (davran\u0131\u015f bilimleri)", "insanbilim (antropoloji)", "kitle psikolojisi", "toplumbilim (sosyoloji)"]},
{"source": "bilimfili.com", "url": "https://bilimfili.com/kalabaligin-davranisini-ongormede-elektronlar-icin-gelistirilen-yontemler-ise-yarayabilir/", "category": "psikoloji", "date": "31 A\u011fustos 2018", "title": "Kalabal\u0131\u011f\u0131n Davran\u0131\u015f\u0131n\u0131 \u00d6ng\u00f6rmede, Elektronlar \u0130\u00e7in Geli\u015ftirilen Y\u00f6ntemler \u0130\u015fe Yarayabilir", "content": "Cornell \u00dcniversitesi ara\u015ft\u0131rmac\u0131lar\u0131, kuantum mekaniksel olarak etkile\u015fen \u00e7ok say\u0131da elektrondan olu\u015fan topluluklar\u0131 incelemek i\u00e7in geli\u015ftirilmi\u015f ve Nobel \u00d6d\u00fcl\u00fc kazanm\u0131\u015f y\u00f6ntemleri kullanarak, canl\u0131 varl\u0131klar\u0131n olu\u015fturdu\u011fu kalabal\u0131klar\u0131n davran\u0131\u015f\u0131n\u0131 \u00f6ng\u00f6ren y\u00fcksek do\u011fruluklu matematiksel bir yakla\u015f\u0131m geli\u015ftirdi. Bilimciler, bu \u00e7al\u0131\u015fma sayesinde insan topluluklar\u0131n\u0131n davran\u0131\u015flar\u0131n\u0131 da daha iyi \u00f6ng\u00f6rebileceklerini d\u00fc\u015f\u00fcn\u00fcyor. \u00d6rne\u011fin bu yakla\u015f\u0131mla, halka a\u00e7\u0131k yerlerdeki kameralar\u0131n kaydetti\u011fi g\u00f6r\u00fcnt\u00fc verilerini kullanarak, a\u015f\u0131r\u0131 kalabal\u0131kla\u015fma h\u00e2linde insanlar\u0131n kendilerini nas\u0131l bir da\u011f\u0131l\u0131ma sokaca\u011f\u0131n\u0131 \u00f6ng\u00f6rebiliyorlar. Bir ak\u0131ll\u0131 telefon uygulamas\u0131 ile yo\u011funluk \u00e7alkalanmalar\u0131n\u0131 \u00f6l\u00e7erek, kalabal\u0131\u011f\u0131n o anki davran\u0131\u015fsal durumu yani modu tan\u0131mlanabiliyor; b\u00f6ylece tehlikeli davran\u0131\u015flara do\u011fru kayma g\u00f6steren kalabal\u0131klar konusunda erken uyar\u0131 yapabiliyor. Kalabal\u0131k bir ortamdaki bireyler aras\u0131ndaki etkile\u015fimler karma\u015f\u0131k olabilir; dolay\u0131s\u0131yla matematiksel olarak bunu nicelle\u015ftirmek g\u00fc\u00e7t\u00fcr. Cornell ekibi, etkile\u015fimlere ili\u015fkin \u00e7\u0131kar\u0131m yapabilmek amac\u0131yla basit s\u0131k\u0131\u015f\u0131kl\u0131k (yo\u011funluk) \u00f6l\u00e7\u00fcmleri yaparak ve yeni davran\u0131\u015flar\u0131 tahmin etmek i\u00e7in bu etkile\u015fimleri kullanarak, kalabal\u0131\u011f\u0131n davran\u0131\u015f\u0131n\u0131 \u00f6ng\u00f6rmeyi denedi. Bunu ba\u015farabilmek i\u00e7in kuantum mekaniksel sistemler i\u00e7in geli\u015ftirilmi\u015f olan \u00e7ok-cisim fizi\u011finin yo\u011funluk fonksiyonu kuram\u0131nda ge\u00e7en kavram ve yakla\u015f\u0131mlar\u0131, kalabal\u0131klar\u0131n davran\u0131\u015f\u0131na uygulad\u0131lar. 30 A\u011fustos 2018 tarihinde Nature dergisinde yay\u0131mlanan ve ba\u015fyazarl\u0131\u011f\u0131n\u0131 Tomas Arias\u2019\u0131n yapt\u0131\u011f\u0131 bir makale ile duyurulan kuram\u0131 s\u0131namak i\u00e7in ekip, y\u00fcr\u00fcyen meyve sinekleri (Lat. Drosophila melanogaster) ile kurduklar\u0131 bir model sistem olu\u015fturdu.\u00a0\u0130lk olarak, sinekler etrafta dola\u015f\u0131rken yo\u011funlu\u011fun nas\u0131l de\u011fi\u015fti\u011fine dayal\u0131 olarak, sineklerin ortamdaki farkl\u0131 yerleri ne kadar be\u011fendiklerini ve s\u0131k\u0131\u015fmaktan ne kadar rahats\u0131z olduklar\u0131n\u0131 a\u00e7\u0131\u011fa \u00e7\u0131karan matematiksel bir y\u00f6ntem ortaya koydular. Daha sonra bu bilginin, tek bir sine\u011fin b\u00fct\u00fcn\u00fcyle yeni bir ortamda g\u00f6zlemlenmesiyle birle\u015ftirilip kar\u015f\u0131la\u015ft\u0131r\u0131lmas\u0131 sonucunda, sineklerden olu\u015fan b\u00fcy\u00fck bir kalabal\u0131\u011f\u0131n yeni bir ortamda kendilerini nas\u0131l bir da\u011f\u0131l\u0131ma sokaca\u011f\u0131n\u0131, herhangi bir g\u00f6zlem yapmadan \u00f6nce, do\u011fru bir \u015fekilde \u00f6ng\u00f6rebildiler. Telif:\u00a0Yunus Kinkhabwala/Cornell University Arias, a\u00e7\u0131k bir alanda birini dinlemek i\u00e7in toplanan insanlar\u0131n davran\u0131\u015flar\u0131n\u0131n da bu \u015fekilde \u00f6ng\u00f6r\u00fclebilece\u011fini s\u00f6yl\u00fcyor. Bireyler, durulabilecek en iyi yerde -tipik olarak sahnenin yak\u0131n\u0131nda- durmay\u0131 denerken, a\u015f\u0131r\u0131 kalabal\u0131k b\u00f6lgelerden de ka\u00e7\u0131nacaklard\u0131r. Yeni ve daha iyi yerler a\u00e7\u0131ld\u0131k\u00e7a, bireyler oralara ilerlemeye e\u011filim g\u00f6sterecektir. Ara\u015ft\u0131rmac\u0131lar, sinek deneylerinde toplulu\u011fun i\u00e7inde bulundu\u011fu ko\u015fullar\u0131 de\u011fi\u015ftirerek \u00e7e\u015fitli deneyler yapt\u0131klar\u0131n\u0131 anlat\u0131yor. \u00d6rne\u011fin di\u015fi ve erkek oran\u0131n\u0131 de\u011fi\u015ftirdiklerinde veya a\u00e7l\u0131k ya da susuzluk durumunda kalabal\u0131\u011f\u0131n modundaki de\u011f\u015fimleri incelediklerini belirtiyorlar.Yararland\u0131klar\u0131 yakla\u015f\u0131m, yeni ko\u015fullar alt\u0131nda kalabal\u0131\u011f\u0131n davran\u0131\u015f\u0131n\u0131 \u00f6ng\u00f6rmenin yan\u0131 s\u0131ra, sosyal davran\u0131\u015flar\u0131 da h\u0131zl\u0131 ve otomatik olarak saptayabiliyor", "tags": ["insan davran\u0131\u015flar\u0131 (davran\u0131\u015f bilimleri)", "toplumbilim (sosyoloji)"]},
{"source": "bilimfili.com", "url": "https://bilimfili.com/arzu-ettigimiz-kimlige-ulasmak-icin-sahte-hafizalar-olusturuyoruz/", "category": "psikoloji", "date": "29 Eyl\u00fcl 2018", "title": "Arzu Etti\u011fimiz Kimli\u011fe Ula\u015fmak \u0130\u00e7in Sahte Haf\u0131zalar Olu\u015fturuyoruz", "content": "Ger\u00e7ekte oldu\u011fumuz ki\u015fili\u011fin insanlar taraf\u0131ndan anla\u015f\u0131lmas\u0131n\u0131 ve takdir edilmesini isteriz. Bu iste\u011fe ula\u015fmaya \u00e7al\u0131\u015f\u0131rken, tipik olarak \u201cger\u00e7ek ben\u201d oldu\u011fumuzu varsayar\u0131z. Peki ger\u00e7ekten kim oldu\u011fumuzu nas\u0131l bilebiliyoruz? Belki basit gibi g\u00f6r\u00fcnebilir ancak; bizler, kolayca ula\u015f\u0131labilir oldu\u011funu d\u00fc\u015f\u00fcnd\u00fc\u011f\u00fcm\u00fcz ge\u00e7mi\u015fe dair haf\u0131zalar\u0131m\u0131z\u0131n, ya\u015fam deneyimlerimizin birer \u00fcr\u00fcn\u00fcy\u00fcz. 2010 y\u0131l\u0131nda Memory\u2018de yay\u0131mlanan bir ara\u015ft\u0131rmada, haf\u0131zalar\u0131n ki\u015fili\u011fi \u015fekillendirdi\u011fi g\u00f6sterildi. Hatta sinirbilimci Oliver Sacks, ge\u00e7 ergenlik d\u00f6neminden sonra ya\u015fad\u0131\u011f\u0131 hi\u00e7bir \u015feyi hat\u0131rlayamayan 49 ya\u015f\u0131ndaki Jimmy G. vakas\u0131n\u0131 anlatt\u0131\u011f\u0131 Lost Mariner\u00a0isimli kitab\u0131nda, amnezinin derin formlar\u0131n\u0131 deneyimleyen insanlar\u0131n ayn\u0131 zamanda kimliklerini de kaybettiklerinden s\u00f6z eder. G\u00fc\u00e7l\u00fc bir haf\u0131zam\u0131z olsa bile, kimli\u011fimiz genellikle kim oldu\u011fumuz noktas\u0131nda g\u00fcvenilir bir referans de\u011fildir. Ara\u015ft\u0131rmaya g\u00f6re, ki\u015fisel anlat\u0131lar yarat\u0131rken, sahip oldu\u011fumuz t\u00fcm haf\u0131zalara eri\u015fmiyor ve onlar\u0131 kullanm\u0131yoruz. Daha da ilgin\u00e7 olan\u0131 ise, herhangi bir anda hat\u0131rlamak i\u00e7in neyi se\u00e7me e\u011filiminde oldu\u011fumuzun bile fark\u0131nda de\u011filiz. Kendimize dair hik\u00e2yeler olu\u015ftururken, belirli zihinsel konseptleri haf\u0131za olarak etiketleyen, izleme monit\u00f6r\u00fc ad\u0131 verilen psikolojik bir tarama mekanizmas\u0131ndan yola \u00e7\u0131kar\u0131z. Duygu ve detay a\u00e7\u0131s\u0131ndan olduk\u00e7a canl\u0131 ve zengin \u2013tekrar deneyimleyemeyece\u011fimiz\u2013 konseptlerin, haf\u0131za olarak i\u015faretlenme olas\u0131l\u0131klar\u0131 daha y\u00fcksektir. Daha sonra bunlar, e\u011fer olaylar ki\u015fisel ya\u015fanm\u0131\u015fl\u0131klarla uyu\u015fuyorsa, ayn\u0131 monit\u00f6r sisteminde ger\u00e7ekle\u015ftirilen olas\u0131l\u0131k testini ge\u00e7er. \u00d6rne\u011fin, ayr\u0131nt\u0131lar ne kadar canl\u0131 olsa da, e\u011fer destek almadan u\u00e7tu\u011fumuzu hat\u0131rlasak bile, bunun ger\u00e7ek olmayaca\u011f\u0131n\u0131 biliriz. Yani ki\u015fisel haf\u0131za olarak se\u00e7ilen \u015feyin \u015fu anda sahip oldu\u011fumuz fikirlerle uyu\u015fmas\u0131 gerekiyor. Her zaman \u00e7ok nazik bir insan oldu\u011funuzu varsayal\u0131m, ama \u00e7ok \u00fcz\u00fcc\u00fc bir deneyimden sonra, \u015fimdi size uyan g\u00fc\u00e7l\u00fc bir sald\u0131rganl\u0131k \u00f6zelli\u011fi geli\u015ftirdiniz. Durum b\u00f6yle olunca, art\u0131k sadece davran\u0131\u015flar\u0131n\u0131z de\u011fil, ki\u015fisel anlat\u0131lar\u0131n\u0131z da de\u011fi\u015fti. \u015eimdi kendinizi anlatman\u0131z istense, daha \u00f6nceki anlat\u0131mlar\u0131n\u0131zda atlad\u0131\u011f\u0131n\u0131z k\u0131s\u0131mlar\u0131n \u2013\u00f6rne\u011fin; agresif davran\u0131\u015f sergiledi\u011finiz anlar\u2013 bu yeni anlat\u0131m\u0131n\u0131zda kendisini g\u00f6stermesi muhtemeldir. Buraya kadar anlat\u0131lanlar hikayenin yaln\u0131zca bir yar\u0131s\u0131. Di\u011fer yar\u0131s\u0131 ise her zaman ki\u015fisel anlat\u0131 i\u00e7in se\u00e7ilen ve anlat\u0131n\u0131n bir par\u00e7as\u0131 haline gelen hat\u0131ralar\u0131n do\u011frulu\u011fu ile ilgili. Haf\u0131zalar\u0131m\u0131za b\u00fcy\u00fck \u00f6l\u00e7\u00fcde g\u00fcvensek bile, olduk\u00e7a tutars\u0131z veya sahte olabilirler. \u00c7\u00fcnk\u00fc asl\u0131nda hi\u00e7 ya\u015fanmam\u0131\u015f \u015feylere dair s\u0131kl\u0131kla haf\u0131zalar olu\u015ftururuz. Hat\u0131rlamak, zihnimizde ge\u00e7mi\u015ften bir video oyunu oynamak gibi de\u011fildir. Hatta; bilgiye, \u00f6zele\u015ftiriye, ihtiya\u00e7lara ve hedeflere ba\u011fl\u0131 olan yeniden yap\u0131land\u0131r\u0131lan bir s\u00fcre\u00e7tir.\u00a0Beyin g\u00f6r\u00fcnt\u00fcleme ara\u015ft\u0131rmalar\u0131; beynimizde ki\u015fisel haf\u0131zalar\u0131m\u0131z i\u00e7in \u00f6zelle\u015fmi\u015f bir b\u00f6lgenin bulunmad\u0131\u011f\u0131n\u0131 ortaya koyuyor. Bunun yerine, bir\u00e7ok farkl\u0131 alandan olu\u015fan otobiyografik haf\u0131za a\u011f\u0131 \u00fczerine kurulu bir sistem s\u00f6z konusudur. Beynin \u00f6nemli b\u00f6lgelerinden olan frontal lob, al\u0131nan t\u00fcm bilgileri anlaml\u0131 olmas\u0131 gereken bir olay\u0131n i\u00e7ine sokmakla y\u00fck\u00fcml\u00fcd\u00fcr. Bu olaylar, yaln\u0131zca imkans\u0131z ve i\u00e7inde uyu\u015fmayan unsurlar bulundurmas\u0131 anlam\u0131nda de\u011fil, ayn\u0131 zamanda ki\u015finin hat\u0131rlamakta oldu\u011fu d\u00fc\u015f\u00fcnce ile de uyumlu olmas\u0131 anlam\u0131nda da olabilir. Uyumlu veya anlaml\u0131 de\u011fillerse, bilgiler eklenmesi veya \u00e7\u0131kar\u0131lmas\u0131yla\u00a0 haf\u0131za de\u011fi\u015fikli\u011fe u\u011frar ya da silinir. Laboratuvar \u00e7al\u0131\u015fmalar\u0131nda da g\u00f6sterildi\u011fi \u00fczere; haf\u0131zalar esnek bir yap\u0131ya sahiptir ve kolayl\u0131kla bozulabilir ya da de\u011fi\u015ftirilebilir. \u00d6rne\u011fin; ba\u015fkalar\u0131ndan al\u0131nan \u00f6neriler ve hayal kurmak, tamamen sahte olsa bile \u00e7ok detayl\u0131 ve duygusal haf\u0131zalar olu\u015fturabilir.\u00a0Geli\u015fimsel psikolog Jean Piaget, dad\u0131s\u0131n\u0131n kendisine defalarca anlatt\u0131\u011f\u0131, Piaget ve dad\u0131s\u0131n\u0131n ka\u00e7\u0131r\u0131lma hikayesini t\u00fcm detaylar\u0131yla hat\u0131rl\u0131yor. Y\u0131llar sonra dad\u0131s\u0131, bu olay\u0131n bir hik\u00e2ye oldu\u011funu ve uydurdu\u011funu itiraf eder. Bu noktadan sonra Piaget bu olaya inanmay\u0131 b\u0131rak\u0131r. Ama bu olay onun haf\u0131zas\u0131nda daha \u00f6nce olmad\u0131\u011f\u0131 kadar canl\u0131 ve ya\u015fanm\u0131\u015f olarak kalmaya devam eder. Bir dizi bilimsel \u00e7al\u0131\u015fmayla, bu sahte ve art\u0131k inan\u0131lmayan haf\u0131zalar\u0131n frekans ve do\u011fas\u0131 de\u011ferlendirildi. Bir\u00e7ok \u00fclkeden olduk\u00e7a geni\u015f \u00f6rneklem incelendi ve bu durumun olduk\u00e7a yayg\u0131n oldu\u011fu g\u00f6zlemlendi.\u00a0Dahas\u0131 Piaget\u2019nin \u00f6rne\u011finde oldu\u011fu gibi, hepsinin de ger\u00e7ek an\u0131lara benzedi\u011fi g\u00f6r\u00fcld\u00fc. Ayn\u0131 sonu\u00e7, sahte haf\u0131zalar\u0131n olu\u015fturuldu\u011fu bir laboratuvar \u00e7al\u0131\u015fmas\u0131nda, kat\u0131l\u0131mc\u0131lar\u0131n belirli eylemler ger\u00e7ekle\u015ftirdi\u011fi videolarda da do\u011frulu\u011funu korudu. Daha sonra kat\u0131l\u0131mc\u0131lara bu eylemlerin asla ger\u00e7ekle\u015fmedi\u011fi s\u00f6ylendi\u011finde, kat\u0131l\u0131mc\u0131lar, inand\u0131klar\u0131 hat\u0131ralara art\u0131k inanmay\u0131 b\u0131rakt\u0131lar ancak hala bu an\u0131lar\u0131 ger\u00e7ekmi\u015f gibi hissettikleri rapor edildi. Sahte haf\u0131zalar\u0131n ortak kaynaklar\u0131ndan birisi de ge\u00e7mi\u015fe ait foto\u011fraflard\u0131r. Journal of Cognitive Psychology\u2018de Ocak 2018\u2019de yay\u0131mlanan bir ara\u015ft\u0131rmada, herhangi bir eylemde bulunmak \u00fczere olan birisinin foto\u011fraf\u0131 g\u00f6r\u00fcld\u00fc\u011f\u00fcnde, insanlar\u0131n sahte haf\u0131zalar yaratabildi\u011fi ortaya koyuldu. \u00c7\u00fcnk\u00fc bu t\u00fcr sahneler, zihnimizi zaman i\u00e7erisinde o eylemin ger\u00e7ekle\u015fti\u011fi hayalini kurmak \u00fczere tetikliyor. Peki b\u00fct\u00fcn bu bahsedilenler k\u00f6t\u00fc \u015feyler mi? Ara\u015ft\u0131rmac\u0131lar birka\u00e7 y\u0131ld\u0131r bu s\u00fcrecin olumsuz yanlar\u0131na odakland\u0131lar. \u00d6rne\u011fin, terapilerde, ge\u00e7mi\u015fteki bir cinsel istismar vakas\u0131na dair, ki\u015fide; yanl\u0131\u015f su\u00e7lamalar\u0131n yap\u0131lmas\u0131na neden olan sahte haf\u0131zalar olu\u015fabilece\u011fine dair korkular h\u00e2l\u00e2 g\u00fcncelli\u011fini koruyor. \u00d6te yandan depresyon gibi mental sa\u011fl\u0131k problemlerinden muzdarip insanlar\u0131n, olumsuz olaylar\u0131 hat\u0131rlamak i\u00e7in \u00f6nyarg\u0131l\u0131 olabilecekleri ile ilgili y\u0131llard\u0131r yap\u0131lan tart\u0131\u015fmalar da mevcut.", "tags": ["bellek (haf\u0131za)", "ki\u015filik"]},
{"source": "bilimfili.com", "url": "https://bilimfili.com/cocuklarda-ekran-suresini-kisitlamak-bilissel-gelisimi-artiriyor/", "category": "psikoloji", "date": "2 Ekim 2018", "title": "\u00c7ocuklarda Ekran S\u00fcresini K\u0131s\u0131tlamak Bili\u015fsel Geli\u015fimi Art\u0131r\u0131yor", "content": "Ne i\u00e7in kulland\u0131klar\u0131ndan ba\u011f\u0131ms\u0131z olarak \u00e7ocuklar\u0131n, tabletlerin ya da ak\u0131ll\u0131 telefonlar\u0131n ba\u015f\u0131ndan ayr\u0131lmalar\u0131 olduk\u00e7a zordur. Ebeveynler de, hayat\u0131m\u0131zda her ge\u00e7en g\u00fcn daha fazla alan kaplayan teknolojinin \u00e7ocuklar\u0131n\u0131n geli\u015fimi \u00fczerindeki etkileri konusunda olduk\u00e7a kayg\u0131l\u0131d\u0131r. Ba\u015fka bir deyi\u015fle, teknolojinin hayat\u0131m\u0131zdaki yerinin h\u0131zla de\u011fi\u015fmesi ve teknoloji ile i\u00e7 i\u00e7e b\u00fcy\u00fcmemi\u015f ebeveynlerin \u00e7ocuklar\u0131n\u0131n teknoloji ba\u011f\u0131ml\u0131s\u0131 hayatlar\u0131, ailelerin teknoloji kullan\u0131m\u0131n\u0131n avantajlar\u0131 ve dezavantajlar\u0131 konusunda kayg\u0131lanmas\u0131na sebep oluyor. Amerika\u2019da 8-11 ya\u015flar\u0131 aras\u0131ndaki 4500\u2019den fazla \u00e7ocuk \u00fczerinde yap\u0131lan bir g\u00f6zlemsel ara\u015ft\u0131rmada,\u00a0yeterli uyku ve fiziksel aktivitenin yan\u0131 s\u0131ra \u00e7ocuklar\u0131n e\u011flence amac\u0131yla ekran kar\u015f\u0131s\u0131nda ge\u00e7irdikleri s\u00fcreyi g\u00fcnde iki saatten daha az bir s\u00fcre ile s\u0131n\u0131rland\u0131rmak daha geli\u015fmi\u015f bir bili\u015f ile ili\u015fkilendirildi. 27 Eyl\u00fcl\u2019de (2018) The Lancet Child & Adolescent Health\u2019de yay\u0131mlanan ara\u015ft\u0131rmada, bireysel olarak ele al\u0131nd\u0131\u011f\u0131nda, fiziksel aktivite fiziksel sa\u011fl\u0131k i\u00e7in son derece \u00f6nemli olabilirken, s\u0131n\u0131rl\u0131 ekran s\u00fcresi ve uyku kalitesindeki iyile\u015ftirmeler ile geli\u015fmi\u015f bir bili\u015f aras\u0131nda \u00e7ok g\u00fc\u00e7l\u00fc ba\u011flar bulundu\u011fu ortaya koyuldu. Ara\u015ft\u0131rmaya g\u00f6re, ABD\u2019deki 8-11 ya\u015f aral\u0131\u011f\u0131ndaki \u00e7ocuklar g\u00fcnde ortalama 3.6 saat boyunca ekran kar\u015f\u0131s\u0131nda vakit ge\u00e7iriyor. \u00dclkemizde bu oran\u0131n ne seviyede oldu\u011funa dair herhangi bir g\u00f6zlemsel ara\u015ft\u0131rma bulunmad\u0131\u011f\u0131ndan; hen\u00fcz g\u00fcvenilir veriler payla\u015famasak da k\u00fc\u00e7\u00fck \u00e7apl\u0131 g\u00f6zlemlerle \u00e7ocuklar\u0131n bir g\u00fcn boyunca ekran kar\u015f\u0131s\u0131nda ge\u00e7irdikleri s\u00fcrenin az\u0131msanmayacak d\u00fczeylerde oldu\u011fu tahmininde bulunabiliriz. Ara\u015ft\u0131rmac\u0131lara g\u00f6re, elde edilen bulgular, \u00e7ocukluk ve ergenlik d\u00f6neminde; 9-11 saatlik uyku, g\u00fcnde en az bir saat boyunca egzersiz yapmak ve \u00f6zellikle de\u00a0ekran s\u00fcresinin iki saatten az olarak s\u0131n\u0131rland\u0131r\u0131lmas\u0131 gibi 24 saatlik s\u00fcreye dair \u00fc\u00e7 temel \u00f6neriye uyman\u0131n bili\u015fsel geli\u015fim i\u00e7in \u00f6nemli oldu\u011funu g\u00f6stermektedir.\n ABD\u2019nin 20 farkl\u0131 b\u00f6lgesinden 4520 \u00e7ocuktan al\u0131nan verilerin analiz edildi\u011fi \u00e7al\u0131\u015fmada, \u00e7ocuklar ve ebeveynler, \u00e7ocuklar\u0131n fiziksel aktivite, uyku ve ekran tabanl\u0131 etkinliklerde ge\u00e7irdi\u011fi s\u00fcreyi tahmin edebilmeye olanak tan\u0131yan \u00f6l\u00e7ekleri tamamlad\u0131. Bununla birlikte, \u00e7ocuklar; dil becerileri, eylemsel bellek, y\u00f6netsel fonksiyonlar, dikkat, k\u0131sa s\u00fcreli haf\u0131za ve i\u015flem h\u0131z\u0131 gibi \u00f6zellikleri \u00f6l\u00e7en bili\u015fsel bir teste tabi tutuldular. Ara\u015ft\u0131rmada; hane halk\u0131n\u0131n geliri, ebeveyn ve \u00e7ocuk e\u011fitimi, etnik k\u00f6ken, p\u00fcbertal geli\u015fim, v\u00fccut kitle indeksi ve \u00e7ocu\u011fun travmatik beyin hasar\u0131 ge\u00e7irip ge\u00e7irmedi\u011fi gibi de\u011fi\u015fkenler kontrol alt\u0131nda tutuldu. Elde edilen verilere g\u00f6re, neredeyse her \u00fc\u00e7 \u00e7ocuktan biri\u00a0(%29 \u2013 1,330/4,520) bu \u00fc\u00e7 temel \u00f6neriden hi\u00e7birini kar\u015f\u0131lamazken, %41\u2019i (1,845/4,520) yaln\u0131zca birini, %25\u2019i\u00a0(1,129/4,520) iki tanesini ve %5\u2019i ise\u00a0(216/4,520) \u00fc\u00e7 \u00f6nerinin tamam\u0131n\u0131 kar\u015f\u0131l\u0131yordu. Analizler neticesinde, \u00e7ocuklar\u0131n yar\u0131s\u0131n\u0131n (%51,\u00a02,303/4,520) \u00f6nerilen uyku s\u00fcresine, %37\u2019sinin (1,655/4,520 \u00e7ocuk) ekran s\u00fcresi s\u0131n\u0131rlamas\u0131na ve %18\u2019inin de\u00a0(793/4,520 \u00e7ocuk) fiziksel aktivite \u00f6nerisine uydu\u011fu g\u00f6r\u00fcld\u00fc. \u00c7al\u0131\u015fmada, \u00e7ocuklar\u0131n uydu\u011fu \u00f6neri say\u0131s\u0131n\u0131n artmas\u0131yla daha iyi bir bili\u015f geli\u015fmesi aras\u0131nda bir ba\u011flant\u0131 saptand\u0131. Dahas\u0131, yaln\u0131zca ekran s\u00fcresi \u00f6nerisi ya da hem ekran s\u00fcresi hem de uyku s\u00fcresi \u00f6nerisi \u00f6nerilerinin takip edilmesi ile bili\u015fsel geli\u015fim aras\u0131nda \u00e7ok g\u00fc\u00e7l\u00fc ba\u011flant\u0131lar bulundu\u011fu g\u00f6r\u00fcld\u00fc. Her ne kadar fiziksel aktivite ile bili\u015fsel geli\u015fim aras\u0131ndaki ili\u015fki i\u00e7in \u00f6nemli deliller olmas\u0131na ra\u011fmen, bu \u00e7al\u0131\u015fmada, fiziksel aktivite \u00f6nerisinin tek ba\u015f\u0131na kar\u015f\u0131lanmas\u0131n\u0131n, bili\u015f ile ili\u015fkili olmad\u0131\u011f\u0131 g\u00f6r\u00fcld\u00fc. Ara\u015ft\u0131rmac\u0131lar,\u00a0bunun \u015fa\u015f\u0131rt\u0131c\u0131 bir bulgu oldu\u011funu ve kullan\u0131lan \u00f6l\u00e7e\u011fin yeterince spesifik olmayabilece\u011fini ileri s\u00fcr\u00fcyor. \u00d6te yandan, ara\u015ft\u0131rmada, fiziksel aktivitenin fiziksel sa\u011fl\u0131k sonu\u00e7lar\u0131 i\u00e7in en \u00f6nemli davran\u0131\u015f olmaya devam etti\u011fine ve bili\u015fi olumsuz etkiledi\u011fine dair hi\u00e7bir belirti bulunmad\u0131\u011f\u0131na da vurgu yap\u0131l\u0131yor. \u00c7al\u0131\u015fmada, \u00e7ocuklarda iki saatten uzun s\u00fcren ekran tabanl\u0131 etkinliklerin daha zay\u0131f bili\u015fsel geli\u015fim ile ili\u015fkili oldu\u011fu bulgusuna ula\u015f\u0131ld\u0131. Ancak yine de, ekran zaman\u0131 ve bili\u015f aras\u0131ndaki ba\u011flant\u0131lar hakk\u0131nda daha fazla ara\u015ft\u0131rma yap\u0131lmas\u0131na ihtiya\u00e7 duyuyoruz. Bu ara\u015ft\u0131rmalar aras\u0131nda,\u00a0i\u00e7eri\u011fin e\u011fitsel veya e\u011flence olup olmad\u0131\u011f\u0131 ve odaklanma gerektirip gerektirmedi\u011fi veya \u00e7oklu g\u00f6revler i\u00e7erip i\u00e7ermedi\u011fi gibi farkl\u0131 ekran s\u00fcresi t\u00fcrlerinin etkisinin incelenmesi bulunuyor.\u00a0Ara\u015ft\u0131rmaya dayanarak; \u00e7ocuklar\u0131n ekran kar\u015f\u0131s\u0131nda ge\u00e7irdikleri s\u00fcrenin s\u0131n\u0131rland\u0131r\u0131lmas\u0131 ve \u00e7ocukluk ve ergenlik d\u00f6neminde sa\u011fl\u0131kl\u0131 uyku rutinlerine \u00f6ncelik verilmesinin \u00f6nemli oldu\u011funu s\u00f6ylemeliyiz. Ancak ara\u015ft\u0131rman\u0131n g\u00f6zlemsel olmas\u0131 da dahil olmak \u00fczere baz\u0131 k\u0131s\u0131tlamalar\u0131n bulundu\u011funu da s\u00f6ylemeliyiz. Bununla birlikte kullan\u0131lan \u00f6l\u00e7eklerden elde edilen verilerin, kat\u0131l\u0131mc\u0131n\u0131n bildirdi\u011fi veriler olmas\u0131 bak\u0131m\u0131ndan tarafl\u0131 olabilece\u011fini de unutmamak gerekiyor. \u00d6te yandan anketler sadece \u00e7al\u0131\u015fman\u0131n ba\u015flang\u0131c\u0131nda kullan\u0131lm\u0131\u015ft\u0131r ve bu nedenle de davran\u0131\u015flar\u0131n zaman i\u00e7inde nas\u0131l de\u011fi\u015fti\u011fini izleyemezsiniz, bu y\u00fczden de zaman i\u00e7indeki e\u011filimleri anlamak i\u00e7in \u00e7al\u0131\u015fman\u0131n gelecekteki d\u00f6ng\u00fclerinin de analiz edilmesi gerekecektir. Ekranlarda harcanan her dakika, uykudaki ya da bili\u015fsel olarak zorlay\u0131c\u0131 faaliyetlerdeki bir dakika ile yer de\u011fi\u015ftirir.\u00a0Ak\u015fam ekran kullan\u0131m\u0131 durumlar\u0131nda ise, bu yer de\u011fi\u015ftirme ayn\u0131 zamanda uyku kalitesinin bozulmas\u0131na da neden olabilir. Bili\u015fsel olarak zorlay\u0131c\u0131 ekran aktivitelerinin bili\u015fe olan faydalar\u0131ndan teselli bulmak cazip gelse de; e\u011fer se\u00e7im \u015fans\u0131 sunulursa, pek \u00e7ok \u00e7ocu\u011fun daha az uyar\u0131c\u0131 olanlara k\u0131yasla uyar\u0131m\u0131 daha fazla olan ekran aktivitelerini se\u00e7ti\u011fini de unutmamak gerekiyor.\n E\u011fer bu cihazlar\u0131 kullan\u0131yorsan\u0131z, uygulama ma\u011fazalar\u0131nda y\u00fczlerce e\u011fitim uygulamas\u0131 oldu\u011funu da muhtemelen fark etmi\u015fsinizdir. Her ne kadar uygulama ma\u011fazalar\u0131ndaki bu uygulamalar (aplikasyonlar) e\u011fitim kategorisi i\u00e7erisinde olsa da, \u00e7o\u011fu uygulaman\u0131n alan\u0131nda uzman e\u011fitimciler taraf\u0131ndan haz\u0131rlanmad\u0131\u011f\u0131n\u0131 kolayl\u0131kla s\u00f6yleyebiliriz. Bu sebeple kullan\u0131lan e\u011fitim uygulamalar\u0131n\u0131n ve videolar\u0131n\u0131n se\u00e7iminde de dikkatli olunmal\u0131.\n G\u00fcncel ara\u015ft\u0131rmalar \u0131\u015f\u0131\u011f\u0131nda, \u00f6zellikle de 0-5 ya\u015f aral\u0131\u011f\u0131ndaki \u00e7ocuklar\u0131n dijital medya kullan\u0131mlar\u0131na baz\u0131 \u00f6nerilerde bulunabiliriz: 1.) 24 ayl\u0131ktan k\u00fc\u00e7\u00fck \u00e7ocuklar\u0131n g\u00f6r\u00fcnt\u00fcl\u00fc konu\u015fma d\u0131\u015f\u0131nda dijital medya ile etkile\u015fim halinde olmas\u0131ndan ka\u00e7\u0131n\u0131n. 2.) E\u011fer 18 ila 24 ayl\u0131k \u00e7ocuklar bir \u015fekilde dijital ortamlarla etkile\u015fim halindeyse, y\u00fcksek kaliteli programlar\u0131 se\u00e7in ve bu ara\u00e7lar\u0131 beraber kullan\u0131n. 3.) \u00c7ocuklar\u0131n teknolojiyi daha erken ya\u015fta \u00f6\u011frenmeleri gereklili\u011fi konusunda kendinizi bask\u0131 alt\u0131nda hissetmeyin, \u00e7ocuklar teknoloji kullan\u0131m\u0131 do\u011fru ya\u015fta olduk\u00e7a kolay bir \u015fekilde \u00e7\u00f6z\u00fcmleyeceklerdir. 4.) 2 ila 5 ya\u015f aras\u0131 \u00e7ocuklarda, ekran kullan\u0131m\u0131 s\u00fcresini g\u00fcnde 1 saat ile s\u0131n\u0131rland\u0131r\u0131n ve y\u00fcksek kaliteli programlar\u0131 ya da videolar\u0131 se\u00e7in. Ayr\u0131ca bu \u00e7ocuklara bir yeti\u015fkinin ekranda ne oldu\u011funu a\u00e7\u0131klamas\u0131 ve rehberlik etmesi de olduk\u00e7a \u00f6nemli. 5.) \u00c7ocuklar\u0131 dikkat da\u011f\u0131t\u0131c\u0131 \u015fekilde h\u0131zl\u0131 ilerleyen ya da \u015fiddet i\u00e7eren videolardan ve programlardan uzak tutun. 6.) Kullan\u0131lm\u0131yorsa televizyon ya da di\u011fer cihazlar\u0131 kapat\u0131n. 7.) Dijital ortamlar\u0131 yaln\u0131zca \u00e7ocuklar\u0131 sakinle\u015ftirmek amac\u0131yla kullanmaya \u00f6zen g\u00f6sterin. 8.) Yatak odalar\u0131nda, yemek saatlerinde ya da oyun saatlerinden dijital medyay\u0131 uzak tutmaya gayret edin. 9.) Uyku saatinden en az 1 saat \u00f6nce, ekran kullan\u0131m\u0131n\u0131 sonland\u0131r\u0131n. 10.) \u00c7ocu\u011funuzun teknoloji ile ili\u015fkisini do\u011fru in\u015fa etmek ve geli\u015fimini olumsuz etkilemesini engellemek istiyorsan\u0131z mutlaka bir pediatri uzman\u0131ndan yard\u0131m al\u0131n. Erken \u00e7ocukluk, h\u0131zl\u0131 beyin geli\u015fiminin g\u00f6r\u00fcld\u00fc\u011f\u00fc bir d\u00f6nemdir.\u00a0Dolay\u0131s\u0131yla \u00e7ocuklar\u0131n oyun oynamaya, uyumaya, duygular\u0131n\u0131 kontrol etmeye ve ili\u015fkiler kurmaya daha fazla vakit ay\u0131rmalar\u0131 gerekiyor. A\u015f\u0131r\u0131 dijital medya kullan\u0131m\u0131, \u00e7ocuklar\u0131n bu \u00f6nemli aktiviteleri yapmalar\u0131na engel olabilir. Yani medya kullan\u0131m\u0131 ile bu aktivitelerin sa\u011fl\u0131kl\u0131 dengesinin kurulmas\u0131 gerekiyor ve yukar\u0131da sayd\u0131klar\u0131m\u0131z bu dengenin kurulmas\u0131nda olduk\u00e7a \u00f6nemlidir.", "tags": ["aile", "bilgisayar oyunlar\u0131", "bili\u015fsel yeti", "\u00e7ocuklar (pedagoji & pediatri)", "sosyal medya", "telefonlar", "uyku", "zihin"]},
{"source": "bilimfili.com", "url": "https://bilimfili.com/bir-psikopatla-iliski-icerisinde-oldugunuzun-bilimsel-isaretleri/", "category": "psikoloji", "date": "9 Aral\u0131k 2018", "title": "Bir Psikopatla \u0130li\u015fki \u0130\u00e7erisinde Oldu\u011funuzun Bilimsel \u0130\u015faretleri", "content": "Bir korku filmi senaryosunu and\u0131r\u0131yor olabilir, ancak istatistiksel olarak kendinizi bir psikopatla ili\u015fki ya\u015f\u0131yor halde bulman\u0131z olduk\u00e7a olas\u0131d\u0131r. \u00c7\u00fcnk\u00fc n\u00fcfusun %1 ila %4\u2019\u00fc aras\u0131nda de\u011fi\u015fen bir toplam\u0131n psikopatik \u00f6l\u00e7ekte bir yerlere denk d\u00fc\u015ft\u00fc\u011f\u00fc tahmin ediliyor. Psikopati, toplum i\u00e7erisinde genellikle kriminal vakalar ve cinayetler ile ili\u015fkilendirilir, fakat bir\u00e7ok insan psikopati \u00f6l\u00e7e\u011fine sokulabilecek kriterlerin baz\u0131lar\u0131n\u0131 sergiler. Asl\u0131na bakarsan\u0131z, psikopatlar\u0131n b\u00fcy\u00fck \u00e7o\u011funlu\u011fu normal ya\u015famlar\u0131na devam eden, kriminal vakalara pek kar\u0131\u015fmayan insanlard\u0131r. Peki o halde bir psikopatla ili\u015fki ya\u015f\u0131yor oldu\u011funuzu nas\u0131l anlayacaks\u0131n\u0131z ve nas\u0131l bir davran\u0131\u015f \u00f6rg\u00fcs\u00fc g\u00f6zlemlemeyi beklemelisiniz? Ki\u015filik bozuklu\u011funun bu tipi \u00fczerine ara\u015ft\u0131rmalar y\u00fcr\u00fct\u00fclm\u00fc\u015f olsa da, tam olarak nas\u0131l tan\u0131mlanmas\u0131 gerekti\u011fine dair tart\u0131\u015fmalar h\u00e2l\u00e2 devam ediyor. Ancak bilim insanlar\u0131; psikopatinin s\u00fcreklilik arz eden asosyal davran\u0131\u015flar, empati yoksunlu\u011fu, y\u00fczs\u00fczl\u00fck, s\u0131k\u0131lganl\u0131k, duygusal esneklik, d\u00fcrt\u00fcsellik, y\u00fczeysel \u00e7ekicilik, a\u015f\u0131r\u0131 \u00f6zg\u00fcven, patolojik yalanlar, vicdan azab\u0131 duymama gibi karakteristikleri i\u00e7erdi\u011fi konusunda\u00a0 uzla\u015f\u0131 sa\u011fl\u0131yorlar. Bu gibi karakteristikler\u00a0PCL-R\u00a0(bireyin potansiyel psikopatisini belirlemekte kullan\u0131lan psikolojik bir \u00f6l\u00e7ek) testindeki 20 i\u015faretten yaln\u0131zca bir ka\u00e7\u0131. Fakat herhangi bir \u00f6l\u00e7ekte oldu\u011fu gibi, neyin normal ve neyin psikopatik oldu\u011funun kesin bir ayr\u0131m\u0131 yok. \u00d6te yandan psikopatlar\u0131n; detaylara dikkat etmek ve konu\u015fmalarda b\u00fct\u00fcn dikkatini kar\u015f\u0131 tarafa vermek gibi baz\u0131 olumlu \u00f6zellikleri de vard\u0131r. Hassas ve yarat\u0131c\u0131 olma yetenekleri, psikopatlar\u0131n ba\u015far\u0131l\u0131 bir profesyonel olabildikleri anlam\u0131na gelir. Bir psikopatla ya\u015fanan ili\u015fkinin belirgin olan ilk \u00f6zelli\u011fi, patolojik yalanlard\u0131r. Psikopatlar, tekrarl\u0131 olacak \u015fekilde partnerlerine yalan s\u00f6yleme giri\u015fiminde bulunur ve hedeflerine ula\u015fmak i\u00e7in ko\u015fullar\u0131n hi\u00e7bir \u00f6nemi olmaks\u0131z\u0131n herhangi bir \u015fey hakk\u0131nda yalan s\u00f6ylerler. Ne var ki, aldatma hik\u00e2yelerini stratejik olarak genellikle \u00e7ok iyi planlad\u0131klar\u0131ndan bir psikopat\u0131n yalan\u0131n\u0131 yakalamak olduk\u00e7a g\u00fc\u00e7t\u00fcr. \u00c7\u00fcnk\u00fc s\u0131kl\u0131kla,\u00a0partnerlerinin ilk bak\u0131\u015fta ba\u011f\u0131ml\u0131s\u0131 olabilecekleri y\u00fczeysel bir \u00e7ekicili\u011fe sahip olma e\u011filimindedirler. Psikopatlar\u0131n \u00f6z sayg\u0131lar\u0131 son derece y\u00fcksektir. Ba\u015far\u0131l\u0131, kendinden emin bir profesyonel olsan\u0131z bile, bir psikopatla kar\u015f\u0131la\u015ft\u0131rd\u0131\u011f\u0131n\u0131zda kendinizi son derece de\u011fersiz hissedebilirsiniz. E\u011fer hissetmezseniz, psikopat bir partner, \u00fczerinizdeki kontrol\u00fcn\u00fc artt\u0131rmak i\u00e7in \u00f6z sayg\u0131n\u0131z\u0131 yerle bir edebilir. Yap\u0131lan ara\u015ft\u0131rmalar, bunu ba\u015farmak ve \u00fczerinizdeki kontrol\u00fcn\u00fc artt\u0131rmak i\u00e7in psikopatlar\u0131n, \u201ckurban\u0131n\u201d g\u00fcvenini ve ger\u00e7eklik hissini; kafa kar\u0131\u015ft\u0131rarak, yanl\u0131\u015f y\u00f6nlendirerek, aldat\u0131c\u0131 ve ikna edici davranarak yava\u015f yava\u015f a\u015f\u0131nd\u0131rd\u0131\u011f\u0131n\u0131 ve ki\u015finin kendisininden a\u015f\u0131r\u0131 derecede \u015f\u00fcphe duymas\u0131na sebep olduklar\u0131n\u0131 g\u00f6steriyor. Psikopatlar\u0131n manip\u00fclasyon yeteneklerinin son derece iyi olmas\u0131n\u0131n nedeni, psikopatlar\u0131n genellikle insanlar\u0131n davran\u0131\u015flar\u0131n\u0131 incelemesi ve bunlar\u0131 kontrol etmek i\u00e7in ustaca kullanmalard\u0131r. E\u011fer bir psikopat ile ili\u015fki ya\u015f\u0131yorsan\u0131z ve onun manip\u00fclasyonuna direniyorsan\u0131z, s\u0131k s\u0131k bir bebe\u011fin s\u0131zlanmalar\u0131na benzer\u00a0hayal k\u0131r\u0131kl\u0131\u011f\u0131 dolu bir \u00f6fke, kusurlar bulma ya da tekrar tekrar ayn\u0131 konunun g\u00fcndeme gelmesi gibi deneyimler ya\u015fars\u0131n\u0131z, sonunda da masum bir k\u00f6pek bak\u0131\u015f\u0131yla sizi \u00fczg\u00fcn hissetmeye iter ve istediklerini ona vermenize sebep olur.\n \u00d6te yandan empati konusunda zorluklar ya\u015fayan bir ki\u015fiyle ili\u015fki i\u00e7erisinde olmak da son derece yorucudur. 2010 y\u0131l\u0131nda\u00a0Social Cognitive and Affective Neuroscience\u2018da yay\u0131mlanan bir ara\u015ft\u0131rmada, psikopatlar\u0131n do\u011fruyu yanl\u0131\u015ftan ay\u0131rt edebilme yetisine sahip olduklar\u0131n\u0131 ancak b\u00f6ylesi bir se\u00e7im an\u0131nda bu ayr\u0131m\u0131 umursamad\u0131klar\u0131 ortaya koyuldu. Bunun yan\u0131 s\u0131ra, baz\u0131 ara\u015ft\u0131rmalar, psikopatlar\u0131n asl\u0131nda hem d\u00fc\u015f\u00fcnsel hem de duygusal seviyede empati hissetme yetisine sahip olduklar\u0131n\u0131 ortaya koydu, ancak duygular\u0131n\u0131 kapatabilen bir anahtara sahipmi\u015f gibi bu hislerini tamamen rafa kald\u0131rmay\u0131 se\u00e7ebiliyorlar. Benzer \u015fekilde,\u00a0psikopatlar olumsuz davran\u0131\u015flar\u0131nda yanl\u0131\u015flar\u0131n\u0131n s\u0131kl\u0131kla fark\u0131ndad\u0131rlar, fakat her ne \u015fekilde olursa olsun, kendi kendilerini kontrol yetilerinin eksikli\u011finden kaynakl\u0131 yanl\u0131\u015f\u0131 s\u00fcrd\u00fcrmeye devam ederler. Psikopatlar\u0131n romantik bir ili\u015fki i\u00e7erisinde olduklar\u0131 partnerleri,\u00a0k\u0131sa bir s\u00fcre sonra, partnerlerinin s\u00fcrekli uyar\u0131m ve ger\u00e7ek\u00e7i olmayan uzun vadeli hedeflerine s\u00fcrekli olarak devam etmenin zor bir i\u015f oldu\u011funu fark edecekler. \u00d6te yandan kendilerini kontrol etme yetisinin yoksunlu\u011fu partnerlerine de sorun \u00e7\u0131kar\u0131r. \u00d6rne\u011fin, bir psikopat,\u00a0partnerinin i\u015f arkada\u015flar\u0131na kaba davranabilir veya bir partide onu utand\u0131rabilir. Psikopatlar ayn\u0131 zamanda sosyopati ve narsisizm \u00f6zellikleri de g\u00f6sterme e\u011filimindedir ve her iki ki\u015filik bozulu\u011funa ait karakteristikler de sadakatsizlikle ili\u015fkilendirilmi\u015ftir.\u00a0Journal of Social and Personal Relationships\u2019de Ekim 2017\u2019de yay\u0131mlanan ve psikopatik \u00f6zelliklerin romantik ili\u015fkilerde nas\u0131l bir rol oynad\u0131\u011f\u0131n\u0131 inceleyen bir\u00a0ara\u015ft\u0131rmada, cinsel ili\u015fkide manip\u00fclasyonun yayg\u0131n bir yakla\u015f\u0131m olabilece\u011fini ortaya koymu\u015ftur. Bu \u00f6zelliklerin pek \u00e7o\u011fu iticiyken, erkekler ve kad\u0131nlar, psikopatik \u00f6zellikler g\u00f6steren bir partnerle romantik bir ili\u015fki i\u00e7erisindeyken farkl\u0131 \u015feylerle ba\u015fa \u00e7\u0131kma sorunu ya\u015f\u0131yorlar.\u00a0Erkeklerin, e\u015finin d\u00fcrt\u00fcsel davran\u0131\u015flar\u0131 nedeniyle reddedilme korkusu ya\u015famalar\u0131 daha olas\u0131yken; kad\u0131nlar\u0131n, partnerlerinin davran\u0131\u015flar\u0131na i\u00e7erlemeleri ve ili\u015fkiyi kademeli olarak sonland\u0131rma olas\u0131l\u0131klar\u0131 daha y\u00fcksektir. Bir psikopatla romantik bir ili\u015fkiden kurtulmak i\u00e7in kendisinde g\u00fcc\u00fc bulan insanlar, eski partnerlerinin ger\u00e7ekten \u00fczg\u00fcn oldu\u011funu d\u00fc\u015f\u00fcnebilir, fakat bu \u00fcz\u00fcnt\u00fcn\u00fcn as\u0131l sebebi, b\u00fcy\u00fck olas\u0131l\u0131kla art\u0131k sahip olamayacaklar\u0131, kontrol edemeyecekleri ve kullanamayacaklar\u0131 i\u00e7indir. \u00d6te yandan, e\u011fer bir psikopattan kurtulduysan\u0131z ve sonras\u0131nda onu tekrar geri kazanmak isterseniz ba\u015far\u0131s\u0131z olman\u0131z son derece muhtemeldir. Psikopatlar\u0131n empati eksikli\u011fi;\u00a0ili\u015fkide neyin ters gitti\u011fi konusunda sorumluluk almay\u0131 ve ili\u015fkiyi tekrar s\u00fcrd\u00fcrmek i\u00e7in pay\u0131na d\u00fc\u015fen y\u00fck\u00fcml\u00fcl\u00fckleri kabul etmeyece\u011fi anlam\u0131na gelir. Bunun yerine, sizden veya ba\u015fkalar\u0131ndan kaynakl\u0131 sorunlar\u0131 dile getirmesi muhtemeldir. Bu tutum \u015fu inan\u0131\u015ftan kaynakl\u0131d\u0131r; e\u011fer incinmi\u015f hissediyorsan, bu senin sorumlulu\u011fun ve senin problemindir yani bunun ba\u015f\u0131na gelmesini sen istedin. Ancak, e\u011fer bir sonraki partnerleri; yeterince ilgin\u00e7, zorlay\u0131c\u0131 ve bekledikleri kadar verimli de\u011filse; binbir sahte \u00f6z\u00fcrle, kendilerini size affettirmeye \u00e7al\u0131\u015fmalar\u0131 ve sevgi vaatleriyle tekrar geri d\u00f6nmeye \u00e7al\u0131\u015fmalar\u0131 olas\u0131d\u0131r. \u00c7\u00fcnk\u00fc psikopatlar, verdiklerinden hep daha fazlas\u0131n\u0131 almay\u0131 ve di\u011ferleri \u00fczerinden beslenmeyi yani parazit bir ya\u015fam bi\u00e7imini severler. Bunun anlam\u0131 da \u015fudur; arkada\u015flar\u0131n\u0131z\u0131, kaynaklar\u0131n\u0131z\u0131 ve hatta finansal stat\u00fcn\u00fcz\u00fc bile geri kazanmak isterler. Psikopatlar ili\u015fkilerini kendi istedikleri bi\u00e7imde ya\u015farlar. E\u011fer alaka g\u00f6rmezlerse; ac\u0131 \u00e7ekerler, yaln\u0131z ve \u00fczg\u00fcn hissederler. A\u00e7\u0131k\u00e7as\u0131 bir psikopatla ili\u015fki ya\u015famak herkese g\u00f6re de\u011fildir. Fakat baz\u0131 insanlar, negatif \u00f6zelliklerinden \u00f6tesini g\u00f6rebilir ve bir psikopat\u0131 partner olarak, olduklar\u0131 gibi kabul edebilir.", "tags": ["insan davran\u0131\u015flar\u0131 (davran\u0131\u015f bilimleri)", "zihinsel hastal\u0131klar (psikopatoloji)"]},
{"source": "bilimfili.com", "url": "https://bilimfili.com/ekrana-bakmak-uykuyu-nasil-engelliyor/", "category": "psikoloji", "date": "14 Aral\u0131k 2018", "title": "Ekrana Bakmak Uykuyu Nas\u0131l Engelliyor?", "content": "G\u00fcn\u00fcm\u00fczde art\u0131k bir\u00e7o\u011fumuz i\u00e7in, ekrana bakt\u0131\u011f\u0131m\u0131z s\u00fcre olduk\u00e7a fazla ve bu s\u00fcre sahip oldu\u011fumuz t\u00fcm cihazlar\u0131 d\u00fc\u015f\u00fcn\u00fcnce gittik\u00e7e art\u0131yor. Bilgisayarlar\u0131m\u0131za ve art\u0131k bir\u00e7ok anlamda pek de farklar\u0131 kalmayan telefon, tablet ve di\u011fer ak\u0131ll\u0131 cihazlar\u0131m\u0131za daha uzun s\u00fcreler bakmaya ba\u015flad\u0131k\u00e7a uykumuz engelleniyor, gecikiyor veya b\u00f6l\u00fcn\u00fcyor. Salk Institute\u2019ten ara\u015ft\u0131rmac\u0131lar yeni bir ara\u015ft\u0131rmada, g\u00f6zdeki bir tak\u0131m h\u00fccrelerin \u00e7evresel \u0131\u015f\u0131\u011f\u0131 alg\u0131lay\u0131p i\u015fleme alarak, i\u00e7 saatimizi (sirkadiyen saat veya ritm) nas\u0131l s\u0131f\u0131rlad\u0131\u011f\u0131n\u0131 incelemeye ald\u0131. Beynimizde hipokampus i\u00e7erisinde SCN k\u0131sa ad\u0131 ile bilinen suprachiasmatic nucleus taraf\u0131ndan y\u00f6netilen sirkadiyen ritim g\u00fcn i\u00e7inde hangi saatlerde biyolojik olarak v\u00fcc\u00fcdumuzda neler ger\u00e7ekle\u015fece\u011fini b\u00fcy\u00fck \u00f6l\u00e7\u00fcde belirlemektedir. Bunun i\u00e7inde kimi hormonla\u0131 salg\u0131lamam\u0131zdan, uyku ve ac\u0131kma saatlerimize bir\u00e7ok istemsiz davran\u0131\u015f mevcuttur. Bahsi ge\u00e7en h\u00fccreler de gecenin ge\u00e7 saatlerinde bu yapay \u0131\u015f\u0131\u011fa maruz kald\u0131klar\u0131nda, i\u00e7imizdeki sirkadiyen saat yanl\u0131\u015f akmaya ve normal \u015fartlar alt\u0131nda ger\u00e7ekle\u015ftirmeyece\u011fi aktiviteleri uyarmaya ba\u015flayabiliyor. Sabaha kar\u015f\u0131 karanl\u0131\u011f\u0131nda ge\u00e7 bir saatte uyurken \u00e7ok parlak bir \u0131\u015f\u0131\u011f\u0131n y\u00fcz\u00fcn\u00fcze vurdu\u011funu d\u00fc\u015f\u00fcn\u00fcn ve bu soka\u011f\u0131n kar\u015f\u0131s\u0131ndaki yang\u0131ndan geliyor olsun. Fiziksel olarak uyan\u0131p aktivite haline ge\u00e7meniz ve g\u00fcvende oldu\u011funuzdan emin olman\u0131z i\u00e7in ayn\u0131 bu ara\u015ft\u0131rmada bahsi ge\u00e7en \u015fekilde, g\u00f6z\u00fcn\u00fczdeki h\u00fccrelerin \u0131\u015f\u0131\u011f\u0131 i\u015fleme alarak SCN b\u00f6lgenizi uyarmas\u0131 ve oradan tekrar gelen uyar\u0131lar\u0131n yard\u0131m\u0131 ile adrenalin salg\u0131laman\u0131z ve belki de ka\u00e7man\u0131z gerekebilir. Cell Reports\u2019ta yay\u0131mlanan ara\u015ft\u0131rma ile, migrenden insomniye (uyku bozuklu\u011fu), jet lag\u2019den sirkadiyen ritim bozukluklar\u0131na kadar bir\u00e7ok kognitif fonksiyon bozuklu\u011funa, kansere, obesziteye, ins\u00fclin direncine ve metabolik sendromlara yol a\u00e7abilen durum ve ko\u015fula engel olunabilmesi bekleniyor. Asl\u0131nda s\u00fcrekli olarak yapay \u0131\u015f\u0131\u011fa maruz kal\u0131yoruz. S\u00fcrekli ekrana bakmasak bile, evrimimiz a\u00e7\u0131s\u0131ndan d\u00fc\u015f\u00fcnd\u00fc\u011f\u00fcm\u00fczde gece evlerimizde yanan \u0131\u015f\u0131\u011f\u0131n dahi \u00e7ok uzun bir ge\u00e7mi\u015fi yok ve beynimiz i\u00e7in bu \u0131\u015f\u0131k yapay bir \u0131\u015f\u0131k. Hele bu \u0131\u015f\u0131\u011fa dahi gecenin ge\u00e7 saatlerine kadar maruz kalmak, belirli bir vadede sirkadiyen ritim \u00fczerinde olumsuz, bozucu etkiler yaratabilmekte ve dolay\u0131s\u0131yla sa\u011fl\u0131\u011f\u0131m\u0131z \u00fczerinde olumsuz etkiler yaratmaktad\u0131r. G\u00f6zlerimizde retina ad\u0131n\u0131 verdi\u011fimiz bir alg\u0131lay\u0131c\u0131 zar veya katman bulunmaktad\u0131r. Bu zar\u0131n da en i\u00e7 k\u0131sm\u0131nda bulunan \u0131\u015f\u0131\u011fa duyarl\u0131 h\u00fccreler g\u00f6z\u00fcm\u00fcz\u00fcn \u00e7\u00f6z\u00fcn\u00fcrl\u00fck g\u00fcc\u00fcn\u00fcn de belirleyicisidir. Bunu bir dijital kameran\u0131n pikselleri olarak d\u00fc\u015f\u00fcnebiliriz. Bu h\u00fccreler s\u00fcrekli \u0131\u015f\u0131\u011fa maruz kald\u0131klar\u0131nda, i\u00e7lerinde bulunan melanopsin proteini s\u00fcrekli olarak yeniden \u00fcretilir ve beyinde bilinci, uykuyu ve uyar\u0131labilirli\u011fi s\u00fcrekli olarak d\u00fczenleyen sinyaller \u00fcreterek beyne g\u00f6nderir. Bu anlamda melanopsinin i\u00e7 saatimizi ayarlamakta senkronize etmekte ba\u015frol\u00fc oynad\u0131\u011f\u0131 g\u00f6r\u00fclmektedir. 10 dakika ve \u00fczeri g\u00fc\u00e7l\u00fc yapay \u0131\u015f\u0131\u011fa maruz kal\u0131nd\u0131\u011f\u0131nda bu etkisi dolay\u0131s\u0131yla uykuyu d\u00fczenleyen melatonin hormonunu da bask\u0131lamaktad\u0131r. G\u00f6z\u00fcm\u00fcdeki di\u011fer \u0131\u015f\u0131k alg\u0131layan h\u00fccreler ile kar\u015f\u0131la\u015ft\u0131r\u0131ld\u0131\u011f\u0131nda melanopsin h\u00fccreleri \u0131\u015f\u0131k s\u00fcrd\u00fc\u011f\u00fc s\u00fcrece reaksiyonda bulunuyorlar ve hatta birka\u00e7 saniye daha sonra aktivitelerine devam edebiliyorlar. Bu olduk\u00e7a \u00f6nemli \u00e7\u00fcnk\u00fc asl\u0131nda i\u00e7 saatlerimizi s\u00fcren \u0131\u015f\u0131\u011fa tepki \u00fcretecek bi\u00e7imde evrilmi\u015f. Yeni ara\u015ft\u0131rmada farelerin g\u00f6zlerinde melanopsin \u00fcretimini art\u0131racak bir uygulamaya ba\u015fvurdu. Baz\u0131 h\u00fccrelerde \u0131\u015f\u0131\u011fa kar\u015f\u0131 \u00fcretilen tepkilerin artmas\u0131na yol a\u00e7t\u0131\u011f\u0131 g\u00f6r\u00fcld\u00fc. Asl\u0131nda bir anlamda h\u00fccreler \u0131\u015f\u0131\u011fa daha duyarl\u0131 olma ve daha fazla sinyal \u00fcretme yetene\u011fi kazan\u0131yordu. Geleneksel g\u00f6r\u00fc\u015fe g\u00f6re fotosensitif (\u0131\u015f\u0131k alg\u0131layan) h\u00fccrelerin aktivitesini baz\u0131 resept\u00f6rleri engelleyerek durdurdu\u011fu san\u0131lan arestin (arrestin) proteinlerinin ise, tam tersine melanopsinlerin s\u00fcrekli \u0131\u015f\u0131\u011fa tepki \u00fcretmesi i\u00e7in gerekli oldu\u011fu ortaya \u00e7\u0131kar\u0131ld\u0131. \u0130ki arestin proteinden herhangi birini bulundurmayan farelerde (beta arrestin 1 ve beta arrestin 2), melanopsin \u00fcreten retinal h\u00fccrelerin s\u00fcrekli \u0131\u015f\u0131\u011fa maruz kalmas\u0131 durumunda \u0131\u015f\u0131\u011fa duyarl\u0131l\u0131klar\u0131n\u0131 koruyamad\u0131klar\u0131 g\u00f6zlemlendi. Melanopsinin direkt olarak bu i\u015fe yarad\u0131\u011f\u0131 ve arestinin de buna yard\u0131mc\u0131 oldu\u011fu g\u00f6r\u00fclm\u00fc\u015f oldu. Yard\u0131mla\u015fmal\u0131 bi\u00e7imde arestin proteinleri melanopsinin yeniden \u00fcretilmesinde veya rejenerasyounda etkili rol oynuyor. Bir arestin geleneksel bi\u00e7imde kendi i\u015fini yap\u0131p \u0131\u015f\u0131\u011fa kar\u015f\u0131 tepkiyi engellerken, di\u011feri melanopsinin \u0131\u015f\u0131\u011fa duyarl\u0131 ko-fakt\u00f6r\u00fcn\u00fc yeniden y\u00fcklemesini sa\u011fl\u0131yor ve b\u00f6ylelikle iki arestin melanopsin h\u00fccrelerinin s\u00fcrekli bi\u00e7imde \u0131\u015f\u0131\u011fa tepki \u00fcretebilmesini sa\u011fl\u0131yor. Melanopsinin molek\u00fcler anlamda da reg\u00fclasyonunu daha iyi anlamak ve di\u011fer etkenler ile etkile\u015fimini ke\u015ffetmek yapay \u0131\u015f\u0131kland\u0131rma ve ekran \u0131\u015f\u0131klar\u0131 ile b\u00f6l\u00fcnen sirkadiyen ritmi d\u00fczeltecek yeni molek\u00fcler hedefler bulunabilece\u011fi \u00f6ne s\u00fcr\u00fcl\u00fcyor.", "tags": ["biyokimya", "biyolojik saat", "fizyoloji", "molek\u00fcler biyoloji", "uyku", "uykusuzluk"]},
{"source": "bilimfili.com", "url": "https://bilimfili.com/akran-zorbaligi-ergen-beynini-nasil-etkiliyor/", "category": "psikoloji", "date": "17 Aral\u0131k 2018", "title": "Akran Zorbal\u0131\u011f\u0131 Ergen Beynini Nas\u0131l Etkiliyor?", "content": "Ta\u015f ve sopa kemiklerinizi k\u0131rabilir, ancak bir lakapla \u00e7a\u011fr\u0131lmak beyin yap\u0131s\u0131n\u0131 de\u011fi\u015ftirebilir. 12 Aral\u0131k\u2019ta (2018)\u00a0Molecular Psychiatry\u2019de yay\u0131mlanan ara\u015ft\u0131rma, lise \u00e7a\u011f\u0131nda g\u00f6r\u00fclen s\u00fcrekli zorbal\u0131\u011f\u0131n; yaln\u0131zca psikolojik anlamda travmalar yaratmakla kalmad\u0131\u011f\u0131n\u0131, ayn\u0131 zamanda da geli\u015fmekte olan beyinde uzun s\u00fcreli hasarlara sebep oldu\u011funu ortaya koyuyor. \u00c7al\u0131\u015fmada kullan\u0131lan veriler, ya\u015flar\u0131 14 ila 19 aras\u0131nda de\u011fi\u015fen Avrupal\u0131 ergenlerden elde edilen mental sa\u011fl\u0131k \u00f6l\u00e7ekleri ve beyin taramalar\u0131n\u0131n topland\u0131\u011f\u0131; gen\u00e7 beyin geli\u015fimi ve zihinsel sa\u011fl\u0131k \u00fczerine odaklanan uzun s\u00fcreli bir \u00e7al\u0131\u015fmadan al\u0131nd\u0131. \u0130ngiltere, \u0130rlanda, Fransa ve Almanya\u2019dan 682 gen\u00e7 insan\u0131n verilerinin kullan\u0131ld\u0131\u011f\u0131 ara\u015ft\u0131rmada, ekip, bu y\u0131llarda kronik zorbal\u0131\u011fa maruz kalm\u0131\u015f toplamda 36 ki\u015fiyi belirledi. Ara\u015ft\u0131rmac\u0131lar, zorbal\u0131\u011fa maruz kalm\u0131\u015f kat\u0131l\u0131mc\u0131lar\u0131n verilerini daha az yo\u011funlukta zorbal\u0131\u011fa maruz kalm\u0131\u015f bireylerle kar\u015f\u0131la\u015ft\u0131rd\u0131\u011f\u0131nda, beyin yap\u0131lar\u0131nda farkl\u0131l\u0131klar oldu\u011funu g\u00f6zlemledi. \u00c7al\u0131\u015fman\u0131n uzunlu\u011fu boyunca belirli b\u00f6lgelerde, kronik zorbal\u0131\u011fa maruz kalm\u0131\u015f bireylerin beyinlerinin boyut anlam\u0131nda daha k\u00fc\u00e7\u00fclm\u00fc\u015f oldu\u011fu g\u00f6r\u00fcld\u00fc. Beyindeki k\u00fc\u00e7\u00fclme \u00f6rg\u00fcs\u00fc \u00f6zellikle de putamen ve kaudat olarak bilinen iki beyin b\u00f6lgesinde g\u00f6zlemlendi. Bu de\u011fi\u015fim, erken ya\u015fam stresi deneyimlemi\u015f, \u00f6rne\u011fin; \u00e7ocuklu\u011funda k\u00f6t\u00fc muameleye maruz kalm\u0131\u015f yeti\u015fkinlerin beyninde meydana gelen de\u011fi\u015fimleri hat\u0131rlat\u0131yor bize. Ara\u015ft\u0131rmac\u0131lar, 19 ya\u015f d\u00fczeyinde g\u00f6r\u00fclen a\u015f\u0131r\u0131 zorbal\u0131\u011fa maruz kalma ve genel anksiyete d\u00fczeyindeki y\u00fckseklik aras\u0131ndaki ili\u015fkiyi kullanarak bu de\u011fi\u015fimleri k\u0131smen a\u00e7\u0131klayabileceklerini d\u00fc\u015f\u00fcn\u00fcyor ve bu durum di\u011fer stres t\u00fcrleri ve e\u015flik eden depresif belirtiler kontrol edildi\u011finde bile do\u011fruydu. Bu ba\u011flant\u0131, anksiyete sahibi bireylerde kaudat ve putamen aktivasyonunun ba\u011flant\u0131s\u0131nda ve aktivasyonunda farkl\u0131l\u0131klar g\u00f6steren daha \u00f6nceki fonksiyonel MRI \u00e7al\u0131\u015fmalar\u0131 ile de desteklenmektedir. Ara\u015ft\u0131rma ekibi, b\u00fct\u00fcn bu k\u00fc\u00e7\u00fclmelerin, mental bir hastal\u0131\u011f\u0131n i\u015fareti olabilece\u011fini ya da en az\u0131ndan 19 ya\u015f d\u00fczeyindeki gen\u00e7lerin neden bu denli al\u0131\u015f\u0131lmad\u0131k derecede y\u00fcksek anksiyete seviyesi g\u00f6sterdi\u011fini a\u00e7\u0131klamaya yard\u0131mc\u0131 olabilece\u011fini d\u00fc\u015f\u00fcn\u00fcyor. Her ne kadar ge\u00e7mi\u015fte yap\u0131lan \u00e7ok say\u0131daki \u00e7al\u0131\u015fma \u00e7ocukluk ve ergenlik zorbal\u0131\u011f\u0131n\u0131 mental bir bozuklukla ili\u015fkilendirmi\u015f olsa da bu \u00e7al\u0131\u015fma, ac\u0131mas\u0131z bir akran-zorbal\u0131\u011f\u0131n\u0131n esas\u0131nda beyin yap\u0131s\u0131nda bir de\u011fi\u015fikli\u011fe sebep olarak bir gencin mental sa\u011fl\u0131\u011f\u0131n\u0131 etkileyebildi\u011fini g\u00f6steren ilk ara\u015ft\u0131rma olma \u00fcnvan\u0131na sahip. Sonu\u00e7lar, esas\u0131nda endi\u015feleri de beraberinde getiriyor. \u00c7\u00fcnk\u00fc ergenlik d\u00f6nemi s\u0131ras\u0131nda, gen\u00e7 bir bireyin beyninin b\u00fcy\u00fcme anlam\u0131nda \u201cpatlama\u201d ya\u015fad\u0131\u011f\u0131 bir d\u00f6nemdir. Her ne kadar bu a\u015f\u0131r\u0131 b\u00fcy\u00fcme i\u00e7in ge\u00e7irilen budama d\u00f6nemi, beyin i\u00e7in normal olsa da, kronik zorbal\u0131\u011fa maruz kalanlarda bu budama s\u00fcreci kontrolden \u00e7\u0131km\u0131\u015f olarak g\u00f6r\u00fcn\u00fcyor. Egenlik y\u0131llar\u0131, ki\u015finin ya\u015fam\u0131ndaki en \u00f6nemli ve bi\u00e7imlendirici s\u00fcre\u00e7tir. Bu s\u00fcre\u00e7te b\u00f6ylesi \u00f6nemli de\u011fi\u015fimlerin ya\u015fanmas\u0131 ise iyiye i\u015faret etmez. Ara\u015ft\u0131rma ekibi, bu \u00e7ocuklar\u0131n b\u00fcy\u00fcd\u00fck\u00e7e, beyinlerinde daha fazla b\u00fcz\u00fc\u015fmeyi deneyimleyece\u011finden \u015f\u00fcpheleniyor.\u00a0Ancak, bu \u00f6nseziyi do\u011frulamak istiyorsak daha uzun s\u00fcreli bir \u00e7al\u0131\u015fma yap\u0131lmas\u0131 gerekecek. Bu s\u00fcre\u00e7te ise,\u00a0bir gencin beynine ve mental sa\u011fl\u0131\u011f\u0131na zarar vermeden \u00f6nce zorbal\u0131\u011f\u0131 s\u0131n\u0131rlamak i\u00e7in her t\u00fcrl\u00fc tedbiri almak gerekiyor.", "tags": ["beyin", "\u00e7ocuklar (pedagoji & pediatri)", "insan davran\u0131\u015flar\u0131 (davran\u0131\u015f bilimleri)", "su\u00e7bilim (kriminoloji)", "zorbal\u0131k"]},
{"source": "bilimfili.com", "url": "https://bilimfili.com/dusundugumuzden-cok-daha-hizli-ve-daha-az-veriye-dayanan-kararlar-veriyoruz/", "category": "psikoloji", "date": "1 Ocak 2019", "title": "D\u00fc\u015f\u00fcnd\u00fc\u011f\u00fcm\u00fczden \u00c7ok Daha H\u0131zl\u0131 ve Daha Az Veriye Dayanan Kararlar Veriyoruz", "content": "Bilgi \u00e7a\u011f\u0131nda ya\u015f\u0131yoruz. Teorik olarak, herhangi birisi ya da herhangi bir \u015fey hakk\u0131nda edinmek istedi\u011fimiz bilgi neredeyse bir \u201ct\u0131k\u201d kadar uza\u011f\u0131m\u0131zda. Bilgiye bu denli kolay eri\u015febiliyor olu\u015fumuzun, bizleri evrimsel s\u00fcrecimizin en bilgili ve verdi\u011fi kararlar\u0131 verilere dayand\u0131ran bireyler haline getirmesini de bekleriz de\u011fil mi? Fakat ne var ki bekledi\u011fimiz gibi olmuyor. Bilginin ula\u015f\u0131labilirli\u011finin bu denli yayg\u0131n olmas\u0131, insanlar\u0131n ona sahip olsalar bile kulland\u0131klar\u0131 anlam\u0131na gelmiyor. Psikoloji ve davran\u0131\u015f bilimleri alanlar\u0131nda y\u0131llard\u0131r yap\u0131lan ara\u015ft\u0131rmalar, insanlar\u0131n \u00e7e\u015fitli durumlarda kolayl\u0131kla veriden yoksun kararlar alabildi\u011fini g\u00f6steriyor. \u00d6rne\u011fin, ba\u015fkalar\u0131na dair milisaniyeler i\u00e7erisinde kal\u0131c\u0131 izlenimler olu\u015fturuyoruz, m\u00fcfetti\u015fler \u00f6\u011fretmenler hakk\u0131ndaki de\u011ferlendirmelerini bir dakikadan az bir s\u00fcrede olu\u015fturuyor, t\u00fcketiciler al\u0131\u015f-veri\u015f kararlar\u0131n\u0131 \u00e7ok k\u0131sa bir d\u00fc\u015f\u00fcnme s\u00fcreci sonucu veriyorlar. Oy verme kararlar\u0131 bile\u00a0inan\u0131lmaz k\u0131sa zaman dilimlerinde olu\u015fan ilk izlenimler sonucu olu\u015fturulabiliyor. \u0130nsan yarg\u0131lar\u0131n\u0131n \u00e7ok k\u0131sa s\u00fcrede olu\u015fmas\u0131 genellikle pek \u00e7ok insan\u0131 \u015fa\u015f\u0131rt\u0131r. Bireyler karar al\u0131rken ne kadar az bilgi kulland\u0131klar\u0131n\u0131 \u00e7o\u011funlukla fark etmezler bile. Kararlar ve kullan\u0131lan bilgi aras\u0131ndaki bu kesinti de g\u00fcndelik ya\u015fam\u0131 ka\u00e7\u0131n\u0131lmaz olarak etkilemektedir. Neticede,\u00a0insanlar\u0131n yarg\u0131lar olu\u015fturmas\u0131 ve kararlar almak i\u00e7in ger\u00e7ekte ne kadar \u2013 fazla veya az \u2013 bilginin kulland\u0131\u011f\u0131n\u0131 bilmek, bilgiyi ba\u015fkalar\u0131yla ne kadar payla\u015fmaya \u00e7al\u0131\u015ft\u0131\u011f\u0131n\u0131z\u0131 da etkileyebilir. \u00d6rne\u011fin, bir i\u015fe ba\u015fvuracak ki\u015fi, \u00f6zge\u00e7mi\u015fini, i\u015fverenlerin\u00a0ne kadar\u0131n\u0131 okuyaca\u011f\u0131 konusunda bir fikri olmal\u0131 ki; b\u00f6ylelikle de \u00e7abalar\u0131n\u0131 buna g\u00f6re \u00f6nceliklendirebilsin. Bu durum kararlar\u0131n\u0131z\u0131 verirken ne kadar bilgi edinebilece\u011finizi anlaman\u0131za da yard\u0131mc\u0131 olabilir. \u00d6rne\u011fin, online bir \u00fcyelik sat\u0131n almadan \u00f6nce ondan ne kadar faydalanacak oldu\u011funuzu bilmek istersiniz. Proceedings of the National Academy Sciences\u2018da 26 Aral\u0131k (2018)\u2019de yay\u0131mlanan bir ara\u015ft\u0131rmada, insanlar\u0131n, \u00e7e\u015fitli kararlar verirken ne kadar bilgi kullanacaklar\u0131n\u0131 do\u011fru tahmin edip edemedikleri test edildi. Ara\u015ft\u0131rma sonu\u00e7lar\u0131nda insanlar\u0131n \u00e7ok k\u0131sa s\u00fcrede karar verdikleri ve bu kararlar\u0131 verirken de \u00e7ok az bilgi kulland\u0131klar\u0131 g\u00f6r\u00fcld\u00fc. Ara\u015ft\u0131rma kapsam\u0131nda yap\u0131lan deneylerin birinde, kat\u0131l\u0131mc\u0131lardan, ba\u015fka bir ki\u015fiyle ho\u015f ya da ho\u015f olmayan etkile\u015fimler i\u00e7erisinde bulunduklar\u0131n\u0131 hayal etmeleri istendi.\u00a0Buna kar\u015f\u0131l\u0131k, ba\u015fka bir kat\u0131l\u0131mc\u0131 grubundan da birinin karakterini belirlemek i\u00e7in bu etkile\u015fimlerin ka\u00e7 tanesine ihtiya\u00e7 duyacaklar\u0131n\u0131 tahmin etmeleri istendi. Yap\u0131lan analizler sonucunda, ikinci gruptaki insanlar\u0131n bu yarg\u0131y\u0131 olu\u015fturmak i\u00e7in bir\u00e7ok etkile\u015fime ihtiya\u00e7 duyaca\u011f\u0131na inand\u0131klar\u0131 g\u00f6r\u00fcl\u00fcrken, esas\u0131nda ilk grubun bu etkile\u015fimlerin \u00e7ok az\u0131na ihtiya\u00e7 duydu\u011fu g\u00f6r\u00fcld\u00fc. Ba\u015fka bir deneyde ise,\u00a0MBA \u00f6\u011frencilerinden varsay\u0131msal y\u00f6netim pozisyonlar\u0131 i\u00e7in ba\u015fvurular yazmalar\u0131 istendi ve ard\u0131ndan ger\u00e7ek \u0130K depertmanlar\u0131ndan bu materyalleri okumalar\u0131 istendi. Yap\u0131lan analizlerde, ba\u015fvuru sahiplerinin, ger\u00e7ek \u0130K departmanlar\u0131ndaki profesyonellerin ilgiyle okudu\u011fundan \u00e7ok daha fazla bilgiyi yazd\u0131klar\u0131 ve payla\u015ft\u0131klar\u0131 g\u00f6r\u00fcld\u00fc. \u00d6te yandan \u00e7al\u0131\u015fmada,\u00a0hi\u00e7 evlenmemi\u015f ki\u015filerden, gelecekteki e\u015fleriyle bulu\u015ftuktan sonra, bu ki\u015finin \u201cdo\u011fru ki\u015fi\u201d oldu\u011funa karar vermeleri i\u00e7in ne kadar s\u00fcreye ihtiya\u00e7 duyduklar\u0131n\u0131 tahmin etmeleri istendi. Hi\u00e7 evlenmemi\u015f bireylerin %39\u2019unun, evlenmeye ve hayat\u0131n\u0131n geri kalan\u0131n\u0131 bu ki\u015fiyle ge\u00e7irmeye karar vermeden \u00f6nce bir y\u0131ldan fazla bir s\u00fcre bu ki\u015fiyle fl\u00f6rt etmeye ihtiya\u00e7 duyaca\u011f\u0131n\u0131 d\u00fc\u015f\u00fcnd\u00fc\u011f\u00fc g\u00f6r\u00fcld\u00fc. Ancak \u00f6te taraftan, evli ki\u015filerin evlilik karar\u0131n\u0131 \u00e7ok h\u0131zl\u0131 ald\u0131klar\u0131n\u0131 belirttikleri ve yaln\u0131zca %18\u2019inin bir y\u0131ldan daha uzun bir s\u00fcre fl\u00f6rt etti\u011fi g\u00f6r\u00fcld\u00fc. Benzer yanl\u0131\u015f tahminler, deneme s\u00fcrecine dayanan abonelik servislerinin, i\u00e7ki tad\u0131mlar\u0131n\u0131n ve atletik performans de\u011ferlendirmesinin yap\u0131l\u0131rken de ortaya \u00e7\u0131kt\u0131\u011f\u0131 g\u00f6zlemlendi. B\u00fct\u00fcn bu durumlarda da, insanlar, kullanacaklar\u0131 bilginin \u00e7ok olaca\u011f\u0131 tahmininde bulunurken, esas\u0131nda bu bilgilerin \u00e7ok az\u0131n\u0131 kulland\u0131klar\u0131 g\u00f6r\u00fcld\u00fc.\n\ufeff \u0130nsanlar\u0131n, kendilerini ve di\u011ferlerini ne kadar \u00e7abuk yarg\u0131lad\u0131klar\u0131 konusunda yanl\u0131\u015f izlenim olu\u015fturmalar\u0131n\u0131n birka\u00e7 nedeni olabilir. \u0130htimallerden birisi, insan zihninin bilgiyi ad\u0131m ad\u0131m i\u015fledi\u011fine dair inan\u00e7t\u0131r. Sade\u00a0bir bak\u0131\u015f a\u00e7\u0131s\u0131yla, yeni bilgilerin karar vermek i\u00e7in bir zihinsel e\u015fi\u011fe ula\u015f\u0131lana kadar eski bilgilerin \u00fcst\u00fcne \u00e7\u0131kt\u0131\u011f\u0131 d\u00fc\u015f\u00fcn\u00fclebilir. Fakat ger\u00e7ekte ise, ge\u00e7mi\u015f ara\u015ft\u0131rmalar, bilgi y\u0131\u011f\u0131lmas\u0131n\u0131n \u00fcstel bir fonksiyona daha yak\u0131n oldu\u011funu, ilk birka\u00e7 bilginin sonraki bilgilerden \u00e7ok daha a\u011f\u0131rl\u0131kl\u0131 oldu\u011funu g\u00f6steriyor. Bir di\u011fer ihtimal ise, insanlar\u0131n ayr\u0131 ayr\u0131 her bir bilgi par\u00e7as\u0131n\u0131n ne kadar zengin ve ilgin\u00e7 oldu\u011funu fark etmekte ba\u015far\u0131s\u0131z olmalar\u0131d\u0131r. Psikolojide, bu duruma empati bo\u015flu\u011fu denir.\u00a0Birini sevip sevmeme ya da ona g\u00fcvenme konusunda karar vermeniz i\u00e7in ka\u00e7 etkile\u015fimin gerekli oldu\u011fu sorusunu d\u00fc\u015f\u00fcn\u00fcn.\u00a0Her bir etkile\u015fimi rasyonel olarak kuru bir istatistik olarak de\u011ferlendirece\u011finize inanmak cazip gelebilir. Fakat sosyal kar\u015f\u0131la\u015fmalar, g\u00fc\u00e7l\u00fc ve dikkatinizi \u00e7ekecek \u015fekildedir ve\u00a0ilk deneyim, karar\u0131n\u0131z\u0131 geri d\u00f6n\u00fclmez bir \u015fekilde sallayarak, gelecekteki etkile\u015fimleri gereksiz k\u0131lacak kadar emici olabilir. H\u0131zl\u0131 kararlar\u0131n her zaman k\u00f6t\u00fc oldu\u011funu s\u00f6yleyemeyiz. \u00c7abuk olu\u015fturulan yarg\u0131lar bazen \u015fa\u015f\u0131rt\u0131c\u0131 bi\u00e7imde do\u011fru olabilir ve zamandan tasarruf sa\u011flar. Baz\u0131 karar verme durumlar\u0131nda\u00a0konuyla ilgili mevcut t\u00fcm bilgileri taramak zor olabilir.\u00a0Ancak, yarg\u0131lar\u0131m\u0131z\u0131 olu\u015fturmak i\u00e7in ger\u00e7ekte ne kadar bilgi kulland\u0131\u011f\u0131m\u0131z\u0131n yanl\u0131\u015f tahmin edilmesi, iyi ya da k\u00f6t\u00fc kararlar vermenin de \u00f6tesinde \u00f6nemli etkileri vard\u0131r. Sorunun kendi kendini devam ettiren y\u0131k\u0131c\u0131 bir d\u00f6ng\u00fc haline gelebilece\u011fini fark etmeniz gerekiyor. Bir y\u00f6neticinin, \u00e7al\u0131\u015fan hakk\u0131nda olu\u015fturdu\u011fu ge\u00e7ici bir g\u00f6r\u00fc\u015f\u00fcn, \u00e7al\u0131\u015fan\u0131n t\u00fcm kariyer y\u00f6r\u00fcngesini etkileyen bir dizi karara sebebiyet vermesi durumunu d\u00fc\u015f\u00fcn\u00fcn. \u00c7al\u0131\u015fan, \u00f6nemsiz bir projede k\u00fc\u00e7\u00fck bir yanl\u0131\u015f ad\u0131m att\u0131\u011f\u0131nda, y\u00f6netici gelecekte bu \u00e7al\u0131\u015fan\u0131n kariyer beklentilerini zedeleyecek zorlu projeler yapmaktan ka\u00e7\u0131nabilir.\u00a0Y\u00f6neticiler, h\u0131zl\u0131 ve veri bak\u0131m\u0131ndan zay\u0131f ilk kararlar\u0131 verme konusunda ne kadar e\u011filimli olduklar\u0131n\u0131n fark\u0131nda de\u011fillerse, bu kendi kendini ger\u00e7ekle\u015ftiren y\u0131k\u0131c\u0131 d\u00f6ng\u00fcleri kesmeleri de daha az olas\u0131d\u0131r. Bir di\u011fer \u00f6rnek ise, insanlar\u0131n di\u011fer insanlar\u0131 yarg\u0131larken b\u00fcy\u00fck oranda basmakal\u0131plara (stereotypes) dayal\u0131 hareket edebiliyor olu\u015fudur.\u00a0Ba\u015fka bir ki\u015fi hakk\u0131nda mevcut olan t\u00fcm bilgileri g\u00f6z \u00f6n\u00fcnde bulunduraca\u011f\u0131n\u0131za inan\u0131yor olsan\u0131z da, asl\u0131nda insanlar \u00e7ok az bilgiyi d\u00fc\u015f\u00fcnmeye ve basmakal\u0131plar\u0131n yarg\u0131 s\u00fcre\u00e7lerinde i\u00e7eriye girmesine izin vermeye daha yatk\u0131nd\u0131r. Basmakal\u0131plar\u0131n i\u00e7eriye girmesine m\u00fcsaade etmek, verilen kararlar\u0131n ne kadar h\u0131zl\u0131 al\u0131nd\u0131\u011f\u0131n\u0131 fark etmeyi de zorla\u015ft\u0131r\u0131r. Modern teknoloji, bug\u00fcn al\u0131nan herhangi bir karar\u0131 yakla\u015f\u0131k 20 y\u0131l \u00f6ncesine g\u00f6re daha bilgiye dayal\u0131 hale getirebiliyor. Fakat, insan\u0131n h\u0131zl\u0131 al\u0131nan kararlara dayal\u0131 ya\u015f\u0131yor olu\u015fu bu durumu engelleyebiliyor.\u00a0Daha bilin\u00e7li karar alma aray\u0131\u015f\u0131nda, ara\u015ft\u0131rmac\u0131lar\u0131n insanlar\u0131 yarg\u0131lama h\u0131z\u0131n\u0131 yava\u015flatmaya te\u015fvik etme yollar\u0131n\u0131 ke\u015ffetmeleri gerekecektir.", "tags": ["dezenformasyon", "d\u00fc\u015f\u00fcnceler", "empati", "insan davran\u0131\u015flar\u0131 (davran\u0131\u015f bilimleri)", "karar verme mekanizmas\u0131"]},
{"source": "bilimfili.com", "url": "https://bilimfili.com/bazilarinin-cektigi-acilar-neden-haz-duymamiza-neden-olur/", "category": "psikoloji", "date": "11 Ocak 2019", "title": "Baz\u0131lar\u0131n\u0131n \u00c7ekti\u011fi Ac\u0131lar Neden Haz Duymam\u0131za Neden Olur?", "content": "Pixar\u2019\u0131n animasyon filmi \u201cInside Out\u201dta (Ters Y\u00fcz) hik\u00e2yenin b\u00fcy\u00fck bir k\u0131sm\u0131; filmin kahraman\u0131 Riley\u2019in kafas\u0131n\u0131n i\u00e7inde ge\u00e7er ve ne\u015fe, \u00fcz\u00fcnt\u00fc, korku, i\u011frenme ve \u00f6fke gibi be\u015f duygunun Riley\u2019in davran\u0131\u015flar\u0131nda ne gibi de\u011fi\u015fimler meydana getirdi\u011fini anlat\u0131r. Bu e\u011flenceli ve son derece de e\u011fitici olan film, g\u00fczel ele\u015ftiriler ald\u0131. Fakat filmin\u00a0 y\u00f6netmeni Pete Docter, daha sonradan bir duyguyu daha filme konu etmedi\u011fi i\u00e7in \u00fcz\u00fcld\u00fc\u011f\u00fcn\u00fc itiraf etti: Ba\u015fkalar\u0131n\u0131n ac\u0131lar\u0131ndan al\u0131nan zevk. Almanca \u201cschadenfreude\u201d olarak isimlendirilen bu duygu, T\u00fcrk\u00e7e\u2019de; ba\u015fkalar\u0131n\u0131n mutsuzlu\u011fundan tuhaf bir bi\u00e7imde keyif alma olarak ifade edilebilir.\u00a0Az\u0131l\u0131 bir katilin tutuklanmas\u0131, se\u00e7imlerde kar\u015f\u0131 taraf\u0131n ba\u015far\u0131s\u0131zl\u0131\u011fa u\u011framas\u0131 ya da\u00a0rakip tak\u0131m\u0131n h\u00fcsrana u\u011framas\u0131 ki\u015fide bu duygunun harekete ge\u00e7mesine neden olabilir. Psikologlar, duygular\u0131 en iyi nas\u0131l anlayabilecekleri, a\u00e7\u0131klayabilecekleri ve duygular \u00fczerine nas\u0131l \u00e7al\u0131\u015facaklar\u0131 konusunda uzunca bir s\u00fcredir m\u00fccadele y\u00fcr\u00fct\u00fcyorlar. \u00c7\u00fcnk\u00fc duygular, o\u00a0kadar geni\u015f bir alanda ortaya \u00e7\u0131k\u0131yor ki, birle\u015ftirici olabilecek\u00a0bir t\u00fcr \u00e7er\u00e7eve bulmak neredeyse imkans\u0131z g\u00f6r\u00fcn\u00fcyor. \u201cSchadenfreude\u201d duygusu \u00fczerine \u00e7al\u0131\u015fmalar y\u00fcr\u00fcten ara\u015ft\u0131rmac\u0131lar\u0131n kar\u015f\u0131la\u015ft\u0131\u011f\u0131 en temel zorluklardan birisi: Bu duyguya dair ortakla\u015f\u0131lm\u0131\u015f bir tan\u0131m\u0131n bulunmamas\u0131d\u0131r. Baz\u0131 ara\u015ft\u0131rmac\u0131lara g\u00f6re, s\u00f6z konusu bu duygu \u00fczerine \u00e7al\u0131\u015fmalar y\u00fcr\u00fctmenin en iyi yolu, sosyal kar\u015f\u0131la\u015ft\u0131rma konteksinde ele almakt\u0131r. Bu y\u00fczden de\u00a0k\u0131skan\u00e7l\u0131k ya da kinin, schadenfreude ile etkile\u015fimine odaklanma e\u011filimindedirler. Baz\u0131 ara\u015ft\u0131rmac\u0131lar ise meseleye adalet penceresinden bak\u0131yor ve ac\u0131 \u00e7eken ki\u015finin bu sonu hak edip hak etmedi\u011fi \u00fczerinden tart\u0131\u015f\u0131yor.\u00a0Bir ba\u015fka grup ise, ba\u015fkalar\u0131n\u0131n ac\u0131lar\u0131ndan al\u0131nan zevk duygusunun, gruplar aras\u0131 dinamiklerden \u2013bir grubun \u00fcyeleri, grubun d\u0131\u015f\u0131ndakilerin \u00e7ekti\u011fi ac\u0131lardan ne\u015fe elde eder\u2013 ortaya \u00e7\u0131kt\u0131\u011f\u0131n\u0131 ileri s\u00fcr\u00fcyor. Buradan bak\u0131nca da; farkl\u0131 tan\u0131mlar\u0131n,\u00a0\u201cschadenfreude\u201dnin \u2013her birinin ayr\u0131 geli\u015fimsel kaynaklar\u0131n\u0131n bulunabilece\u011fi\u2013 birden fazla yan\u0131na i\u015faret etti\u011fini s\u00f6yleyebiliriz. \n Belki de \u201cInside Out\u201dun yazarlar\u0131,\u00a0\u201cschadenfreude\u201d yi filmin d\u0131\u015f\u0131nda b\u0131rakmaya karar verirken, bu duygunun \u00e7ocuklar taraf\u0131ndan kavranamayacak kadar zor oldu\u011funu d\u00fc\u015f\u00fcnd\u00fc. Fakat, \u00e7ocuklar\u0131n erken ya\u015flarda bu duyguyu deneyimlemeye ba\u015flad\u0131\u011f\u0131n\u0131 g\u00f6steren deliller bulunuyor. \u00d6rne\u011fin, British Journal of Developmental Psychology\u2018de 2013 y\u0131l\u0131nda yay\u0131mlanan bir ara\u015ft\u0131rmada, 4 ya\u015f d\u00fczeyi \u00e7ocuklarla yap\u0131lan deneylerde, \u00e7ocuklar\u0131n, oyuncaklar\u0131na daha \u00f6nce zarar vermi\u015f bir ki\u015finin \u00e7amurlu bir su birikintisine d\u00fc\u015fmesini komik bulduklar\u0131 ortaya koyuldu. Benzer \u015fekilde,\u00a0Developmental Science\u2018da 2011 y\u0131l\u0131nda yay\u0131mlanan bir\u00a0\u00e7al\u0131\u015fmada, bebeklerin, 3 ayl\u0131kken bile ba\u015fkalar\u0131 i\u00e7in engeller olu\u015fturan karakterlerden ziyade ba\u015fkalar\u0131na yard\u0131mc\u0131 olan karakterlere bakmay\u0131 tercih ettikleri bulgusuna ula\u015f\u0131ld\u0131. Bu ya\u015ftaki bebekler i\u00e7in bir nesneye ya da ki\u015fiye bakmak bebeklerin o nesne ya da ki\u015fi ile ba\u011f kurmaya yatk\u0131n oldu\u011funun g\u00f6stergesidir. \u00d6te yandan, 2013 y\u0131l\u0131nda Journal of Experimental Child Psychology\u2018de yay\u0131mlanan bir ara\u015ft\u0131rmada, 7 ya\u015f itibariyle, \u00e7ocuklar\u0131n, rakip tak\u0131m\u0131n oyunu kaybetti\u011fi durumlarda, her iki tak\u0131m\u0131n da kazand\u0131\u011f\u0131 durumlara k\u0131yasla daha fazla haz duyduklar\u0131 ortaya koyuldu. Son olarak, Psychological Science\u2019da 2013 y\u0131l\u0131nda yay\u0131mlanan bir ara\u015ft\u0131rmada, 9 ayl\u0131k bebeklerin birbiri ile etkile\u015fim i\u00e7erisindeki kuklalar\u0131 g\u00f6zlemlemeleri sa\u011fland\u0131. Yap\u0131lan deneylerde, baz\u0131 kuklalar\u0131n bebeklerin sevdi\u011fi yiyeceklerle ayn\u0131 tipteki yiyecekleri \u201csevdi\u011fi\u201d g\u00f6sterilirken, di\u011fer kuklalar\u0131n ise farkl\u0131 lezzetleri tercih ettikleri g\u00f6sterildi.\u00a0Baz\u0131 kuklalar\u0131n di\u011fer kuklalara \u201czarar verdi\u011fi\u201d g\u00f6sterildi\u011finde, ara\u015ft\u0131rmac\u0131lar; bebeklerin, zevklerini payla\u015fmayan kuklalar\u0131n zevklerini payla\u015fanlara k\u0131yasla daha fazla incinmi\u015f olarak g\u00f6rmeyi tercih etti\u011fini ke\u015ffetti.\n B\u00fct\u00fcn bu \u00e7al\u0131\u015fmalar, \u201cschadenfreude\u201dnin insanda derin k\u00f6kleri bulunan kompleks bir duygu oldu\u011funa i\u015faret ediyor. Psikologlar, bu duygunun farkl\u0131 y\u00fczlerini ayn\u0131 \u00e7at\u0131 alt\u0131nda toplayabilmenin bir yolu olup olmad\u0131\u011f\u0131na bak\u0131yorlar. Son olarak Ocak 2019\u2019da\u00a0New Ideas in Psychology\u2018de yay\u0131mlanan bir \u00e7al\u0131\u015fmada bir grup psikolog, ba\u015fka insanlar\u0131n ac\u0131lar\u0131ndan haz alma duygusunu, insanl\u0131ktan uzakla\u015fma olarak tan\u0131mlad\u0131. Ara\u015ft\u0131rmac\u0131lar, insanl\u0131ktan uzakla\u015fma kavram\u0131n\u0131 duydu\u011funda, pek \u00e7ok insan\u0131n en k\u00f6t\u00fc senaryoya do\u011fru y\u00f6nelim g\u00f6sterdi\u011fini belirtiyor. Bu senaryoya g\u00f6re de, insanl\u0131ktan uzakla\u015fmak; i\u015fkence yapmak, \u0131rk\u00e7\u0131 propaganda y\u00fcr\u00fctmek ve insanl\u0131\u011f\u0131n tamamen inkar\u0131 gibi i\u011freti karakteristiklerle e\u015fle\u015ftiriliyor. Fakat ara\u015ft\u0131rma ekibine g\u00f6re, burada bir kavram yan\u0131lg\u0131s\u0131 mevcut. Ara\u015ft\u0131rmalar, insanlar\u0131n, kendi grup \u00fcyelerini tan\u0131mlarken daha fazla insani terimlere ba\u015fvurdu\u011funu ancak grup d\u0131\u015f\u0131 bireyleri tan\u0131mlamada \u00fcst\u00fc kapal\u0131 da olsa daha az insani terimlere ba\u015fvurdu\u011funu g\u00f6steriyor. Ocak 2019\u2019da\u00a0New Ideas in Psychology\u2018de yay\u0131mlanan bu \u00e7al\u0131\u015fmada ise, ara\u015ft\u0131rmac\u0131lar, empati hissinin, \u201cschadenfreude\u201dnin ortaya \u00e7\u0131k\u0131p \u00e7\u0131kmamas\u0131nda son derece \u00f6nemli oldu\u011funa de\u011finiyor. E\u011fer ki, ki\u015fi, kar\u015f\u0131 tarafa y\u00f6nelik ne kadar fazla empati geli\u015ftirirse, kar\u015f\u0131 taraf\u0131n \u00e7ekti\u011fi ac\u0131lardan da o kadar az zevk al\u0131yor. Bu nedenle, ara\u015ft\u0131rma ekibine g\u00f6re, birinin ba\u015fka bir ki\u015finin \u00e7ekti\u011fi ac\u0131lardan haz duymas\u0131n\u0131 sa\u011flamak i\u00e7in \u2013ister rakip, ister ba\u015fka bir gruptan olsun\u2013 onu alttan alta insanl\u0131ktan uzakla\u015ft\u0131rmak gerekir. Ancak b\u00f6ylesi bir durumda, ac\u0131 \u00e7ekenin \u00e7ekti\u011fi ac\u0131lar \u00f6d\u00fcl merkezlerini uyar\u0131c\u0131 olabilir.\u00a0\u00d6te yandan ara\u015ft\u0131rma ekibi bu teorinin hen\u00fcz yeterince test edilmedi\u011fini de kabul ediyor ve \u201cschadenfreude\u201dnin erken k\u00f6kenlerini ve bu yeni hipotezi incelemek i\u00e7in bireysel farkl\u0131l\u0131klar\u0131n bilimsel inceleme alt\u0131na al\u0131nmas\u0131n\u0131 \u00f6neriyor.\n Yine de ba\u015fkalar\u0131n\u0131n \u00e7ekti\u011fi ac\u0131lardan haz duyma duygusunu, insanl\u0131ktan uzakla\u015fma olarak nitelendirmek, bu duygunun son derece evrensel oldu\u011funu da g\u00f6z \u00f6n\u00fcnde bulundurdu\u011fumuzda daha fazla inceleme ve sorgulamay\u0131 gerektirdi\u011fini s\u00f6ylemeliyiz. Konuyu adalet temelinde ele ald\u0131\u011f\u0131m\u0131zda, gezegenimizdeki en sosyal canl\u0131lar olarak ba\u015fkalar\u0131na duydu\u011fumuz g\u00fcvene ba\u011fl\u0131 olarak ya da olmayarak her zaman s\u00f6m\u00fcr\u00fcye ve tehlikeye a\u00e7\u0131k halde bulundu\u011fumuzu ve dolay\u0131s\u0131yla da \u201cfair play\u201d\u00a0beklentisi ta\u015f\u0131d\u0131\u011f\u0131m\u0131z\u0131 s\u00f6yleyebiliriz. Adaletin ne oldu\u011funa dair her zaman ayn\u0131 g\u00f6r\u00fc\u015f\u00fc payla\u015fmayabiliriz fakat adalet fikri beynimizin derinliklerinde \u00f6r\u00fclm\u00fc\u015ft\u00fcr. Beynimizin evrimsel anlamda en eski b\u00f6lgelerinden birisi olan amigdala, duygularla ili\u015fkili her olayda farkl\u0131 seviyelerde aktifle\u015fme \u00f6rg\u00fcs\u00fc g\u00f6steriyor. Fonksiyonel manyetik rezonans g\u00f6r\u00fcnt\u00fcleme teknikleri, tan\u0131k oldu\u011fumuz olaylarda kap\u0131ld\u0131\u011f\u0131m\u0131z deh\u015fet ve korkunun, beynimizin bu b\u00f6lgesinde \u015fiddetli aktivasyonlara neden oldu\u011funu ortaya koyuyor. Elde edilen grafiksel detaylar, amigdaladaki bu aktifle\u015fmenin, beynimizin karar vermede \u00f6nemli roller \u00fcstlenen bir b\u00f6lgesi olan lateral prefrontal korteks ile olan ba\u011flant\u0131s\u0131nda da g\u00fc\u00e7l\u00fc titre\u015fimler meydana getirdi\u011fini g\u00f6steriyor. Adaleti neden istedi\u011fimize dair sinirsel (n\u00f6ral) d\u00fczeyde i\u015flerlik g\u00f6steren bu mekanizmalar\u0131 aktifle\u015ftiren tarihsel, toplumsal ve k\u00fclt\u00fcrel pek \u00e7ok etken ise insanl\u0131kla ili\u015fkili parametrelerdir.", "tags": ["adalet", "d\u00fc\u015f\u00fcnceler", "duygular"]},
{"source": "bilimfili.com", "url": "https://bilimfili.com/buzdolabi-nasil-calisir/", "category": "teknoloji", "date": "9 Kas\u0131m 2014", "title": "Buzdolab\u0131 Nas\u0131l \u00c7al\u0131\u015f\u0131r?", "content": "Herg\u00fcn kulland\u0131\u011f\u0131m\u0131z, s\u0131cak g\u00fcnlerde kap\u0131s\u0131n\u0131 \u00e7ok daha s\u0131k a\u00e7t\u0131\u011f\u0131m\u0131z, gecenin bir yar\u0131s\u0131 i\u00e7inden bir \u015feyler a\u015f\u0131rd\u0131\u011f\u0131m\u0131z buzdolab\u0131 ya da so\u011futucu nas\u0131l \u00e7al\u0131\u015f\u0131r? Sorumuzun cevab\u0131, be\u015f temel k\u0131s\u0131mdan olu\u015fan bir d\u00f6ng\u00fcde.. So\u011futma d\u00f6ng\u00fcs\u00fc.. Her g\u00fcn kulland\u0131\u011f\u0131m\u0131z, s\u0131cak g\u00fcnlerde kap\u0131s\u0131n\u0131 \u00e7ok daha s\u0131k a\u00e7t\u0131\u011f\u0131m\u0131z, gecenin bir yar\u0131s\u0131 i\u00e7inden bir \u015feyler a\u015f\u0131rd\u0131\u011f\u0131m\u0131z buzdolab\u0131 ya da so\u011futucu nas\u0131l \u00e7al\u0131\u015f\u0131r? Sorumuzun cevab\u0131, be\u015f temel k\u0131s\u0131mdan olu\u015fan bir d\u00f6ng\u00fcde.. So\u011futma d\u00f6ng\u00fcs\u00fc, s\u0131ras\u0131z bir \u015fekilde s\u0131v\u0131 so\u011futucu; ki genellikle HFC- hidroflorokarbon veya CFC \u2013 kloroflorokarbon- lar kullan\u0131l\u0131r; so\u011futucu s\u0131v\u0131n\u0131n ak\u0131\u015f\u0131n\u0131 kontrol eden bir kompres\u00f6r, kondenser serpantini (genelde arkas\u0131ndaki borular olarak biliriz), dolab\u0131n i\u00e7inde bulunan buharla\u015ft\u0131r\u0131c\u0131 borular ve geni\u015fleme valfi denen bir aletten olu\u015fur. Peki t\u00fcm bunlar dolaptaki yiyece\u011finizi so\u011futmak i\u00e7in nas\u0131l bir etkile\u015fime giriyor.", "tags": ["termodinamik"]},
{"source": "bilimfili.com", "url": "https://bilimfili.com/evrende-ozgur-irade-var-midir/", "category": "psikoloji", "date": "12 \u015eubat 2019", "title": "Evrende \u00d6zg\u00fcr \u0130rade Var m\u0131d\u0131r?", "content": "Fizikteki ba\u015fl\u0131ca temel sorulardan birisi, evrende herhangi bir fiziksel sistemde veya alt sistemlerde \u00f6zg\u00fcr iradenin varl\u0131\u011f\u0131 ve yoklu\u011fuyla ilgilenir. Fizik, do\u011fan\u0131n mekanik oldu\u011fu, yani bir makine gibi i\u015fledi\u011fi fikrini temel al\u0131r. Bir makine asl\u0131nda bir sistemdir, ve b\u00f6ylece tan\u0131m gere\u011fi, her biri bir spesifik, muhtemelen farkl\u0131 fonksiyona sahip olan, hepsi birlikte spesifik bir amac\u0131 yerine getirmek i\u00e7in \u00e7al\u0131\u015fan elementler koleksiyonudur. \u00d6rne\u011fin, bir m\u00fczik toplulu\u011fu bir insanlar sistemidir, her biri farkl\u0131 bir m\u00fczik enstr\u00fcman\u0131n\u0131 \u00e7alar ve hepsi de bir y\u00f6netmen taraf\u0131ndan kontrol edilir ve b\u00f6ylece bir b\u00fct\u00fcn olarak grup spesifik bir melodiyi do\u011fru bir bi\u00e7imde seslendirebilir. Fizikte, do\u011fada bulunan sistemler, arzu edilen derecede ger\u00e7ek\u00e7i bir bi\u00e7imde sistemi temsil eden bir model olu\u015fturarak \u00e7al\u0131\u015f\u0131l\u0131r. \u015eimdi ise t\u00fcm evreni bir sistem olarak ele alal\u0131m: bilgilerimizin en iyisine g\u00f6re, madde par\u00e7ac\u0131klar birbirlerine Planck uzunlu\u011fundan (\u00f6n\u00fcnde 34 tane s\u0131f\u0131r ve ondal\u0131k virg\u00fcl\u00fc olan 16 say\u0131s\u0131, metrenin trilyon kere trilyon kere trilyonda biri) daha yak\u0131n konumlarda \u00f6l\u00e7\u00fclemezler, bu da madde i\u00e7in durumlar\u0131n ayr\u0131k oldu\u011fu fikrini ortaya atar. Enerji benzer bir Plank uzunlu\u011fu k\u0131s\u0131tlamas\u0131na mahkum gibi g\u00f6r\u00fcnmese de, kuantum mekani\u011finden, enerjinin fiziksel cisimler aras\u0131nda kuanta olarak bilinen ayr\u0131k miktarlarla ta\u015f\u0131nd\u0131\u011f\u0131n\u0131 biliyoruz. Bu nedenle, hem Plank uzunlu\u011fu, hem de enerji kuantas\u0131, evreni olu\u015fturan g\u00f6reli boyutlardaki \u201cpikseller\u201d olarak kabul edilebilir. Yine de, bu tan\u0131m biraz eksik g\u00f6r\u00fcn\u00fcyor.\nDo\u011fru denklemi gibi (y = a * x + b, burada a ve b sabitler, x ise keyfi de\u011fi\u015fkendir) s\u00fcrekli bir fonksiyon al\u0131rsak, x\u2019in sonsuz derecede k\u00fc\u00e7\u00fck de\u011ferler alabilece\u011fini biliriz ve y\u2019in kar\u015f\u0131l\u0131k gelen de\u011ferlerini zorlanmadan hesaplayabiliriz. A\u011fa\u00e7tan d\u00fc\u015fen bir elman\u0131n izledi\u011fi yol, yakla\u015f\u0131k olarak s\u00fcrekli bir do\u011fru denklemi veya bir fraktal e\u011frisi ile modellenebilir. Fraktal e\u011frileri, bir ba\u015flang\u0131\u00e7 durumu gerektiren yinelemeli fonksiyonlard\u0131r. Fraktal e\u011friler evrilmek i\u00e7in s\u00fcrekli bir d\u00fcnyaya ihtiya\u00e7 duyar, \u00f6zellikle ba\u015flang\u0131\u00e7 ko\u015fulunun bir irrasyonel say\u0131 oldu\u011funu biliyorsak. Buradan, fiziksel nesnelerin davran\u0131\u015flar\u0131n\u0131n en nihayetinde, bir \u015fekilde insanlar taraf\u0131ndan bu \u201cpiksellerin\u201d bir \u00f6rg\u00fcs\u00fc \u015feklinde alg\u0131lanan s\u00fcrekli fonksiyonlar taraf\u0131ndan dikte edildi\u011fi sonucunu \u00e7\u0131karabiliriz. Bu t\u00fcr \u015feyleri daima ayr\u0131k kesimlere b\u00f6lmemiz gerektir a\u00e7\u0131kt\u0131r. E\u011fer B\u00fcy\u00fck Patlama Teorisi\u2019ne inan\u0131rsak, ki evrenin s\u00fcrekli geni\u015flemesi bu teorinin do\u011fru olabilece\u011fine en b\u00fcy\u00fck i\u015farettir, evrenin ba\u015flang\u0131\u00e7 noktas\u0131, evrenin biz de dahil \u015fu anda bildi\u011fimiz ve alg\u0131lad\u0131\u011f\u0131m\u0131z haline geni\u015flemi\u015f bir tekil noktayd\u0131 (tekillik olarak da bilinir). E\u011fer b\u00f6yleyse, B\u00fcy\u00fck Patlama ile bizim aram\u0131zda nedensel bir ili\u015fki vard\u0131r. Di\u011fer bir deyi\u015fle, \u00f6zg\u00fcr irade m\u00fcmk\u00fcn de\u011fildir ve b\u00fct\u00fcn eylemlerimiz, basit\u00e7e bu ilk olay\u0131n bir sonucudur. Bu bak\u0131\u015f a\u00e7\u0131s\u0131 \u201cdeterminizm\u201d veya \u201cs\u00fcper-determinizm\u201d olarak bilinir. E\u011fer evrenin ilk ba\u015flang\u0131\u00e7 durumunun, bir rasyonel say\u0131yla temsil edildi\u011fine inan\u0131rsak, evrenin periyodik, kaotik olmayan do\u011fada global olarak \u00f6ng\u00f6r\u00fclebilir oldu\u011fu sonucunu \u00e7\u0131karabiliriz. Fakat e\u011fer ba\u015flang\u0131\u00e7 durumu, bir irrasyonel say\u0131 ile temsil edilirse, evrenin periyodik olmayan, kaotik ve b\u00f6ylelikle do\u011fada sadece yerel olarak \u00f6ng\u00f6r\u00fclebilir oldu\u011fu sonucunu \u00e7\u0131kar\u0131r\u0131z. Bug\u00fcn evrenin kaotik oldu\u011funu biliyoruz. Bu bak\u0131\u015f a\u00e7\u0131s\u0131ndan, e\u011fer \u00f6zg\u00fcr irade yoksa, neden su\u00e7lular\u0131 cezaland\u0131rd\u0131\u011f\u0131m\u0131z d\u00fc\u015f\u00fcncesi ak\u0131llara gelebilir. Sonu\u00e7ta, bu onlar\u0131n su\u00e7u de\u011fil. Buna kar\u015f\u0131l\u0131k bir kar\u015f\u0131 arg\u00fcman ise cezaland\u0131rman\u0131n su\u00e7a kar\u015f\u0131 do\u011fal bir tepki oldu\u011fu, \u00f6yle ki do\u011fal dengenin korundu\u011fu ve b\u00f6ylelikle cezaland\u0131rman\u0131n yanl\u0131\u015f davran\u0131\u015flar gibi ka\u00e7\u0131n\u0131lamaz oldu\u011fu d\u00fc\u015f\u00fcncesidir. Evrenin a\u00e7\u0131k\u00e7a kaotik olmas\u0131ndan dolay\u0131\u00a0 zaman tersinirli\u011fini global olmaktan ziyade sadece yerel olarak g\u00f6zlemleyebiliyoruz. Bu da \u00f6zg\u00fcr iradenin, evrenin i\u00e7sel do\u011fas\u0131ndan ziyade bizler taraf\u0131ndan \u00f6znel olarak alg\u0131lanmas\u0131ndan dolay\u0131 bizler i\u00e7in ka\u00e7\u0131n\u0131lmaz bir ill\u00fczyon oldu\u011fu anlam\u0131na gelir.", "tags": ["evrenin yap\u0131s\u0131", "insan davran\u0131\u015flar\u0131 (davran\u0131\u015f bilimleri)", "kaos", "nedensellik"]},
{"source": "bilimfili.com", "url": "https://bilimfili.com/yapay-zekali-kisisel-robot-sonunda-piyasaya-cikiyor/", "category": "teknoloji", "date": "26 Ocak 2015", "title": "Yapay Zek\u00e2l\u0131 Ki\u015fisel Robot Sonunda Piyasaya \u00c7\u0131k\u0131yor!", "content": "Asistan, foto\u011fraf\u00e7\u0131, kahya ve evinizin g\u00fcvenlik g\u00f6revlisi hepsi bir arada olabilir mi? Bu robotun \u00fcreticileri bunu ba\u015fard\u0131klar\u0131n\u0131 iddia ediyorlar. Amerika\u2019da bir \u015firket evde ve i\u015f yerinde bir\u00e7ok i\u015fe yard\u0131mc\u0131 olabilecek ki\u015fisel robot \u00fcretti\u011fin duyurdu. Bu robot \u0131\u015f\u0131klar\u0131 a\u00e7\u0131p kapatmaktan, sizin ad\u0131n\u0131za bulu\u015fmalar\u0131 ayarlamaya kadar bir\u00e7ok i\u015fi yapabiliyor. \u015eimdiye kadar robot teknolojilerinde \u00e7ok fazla ilerleme kaydedilmi\u015fti, fakat \u00fcretilen robotlar genelde oyuncak ve sanaisel olarak ikiye ayr\u0131l\u0131yordu. \u0130lk prototipi Las Vegas\u2019da CES 2015\u2019de g\u00f6r\u00fcc\u00fcye \u00e7\u0131kan ve a\u00e7\u0131k artt\u0131rmada \u015fimdiden 127 bin dolar\u0131 g\u00f6ren bu robot ise genel t\u00fcketicinin ihtiya\u00e7lar\u0131n\u0131 kar\u015f\u0131lamak i\u00e7in \u00fcretilmi\u015f. Ki\u015fisel Robot Teknolojisi Bu yeni ki\u015fisel robot bir\u00e7ok \u00f6zellikle donat\u0131lm\u0131\u015f. Y\u00fcz tan\u0131ma \u00f6zelli\u011fi sayesinde duygu durumunuzu tahmin edip ona g\u00f6re tepkiler verebiliyor ayr\u0131ca evdeki nesneleri tan\u0131yarak onlar\u0131 hareket ettirebiliyor ve eve gelen misafirleri kar\u015f\u0131lay\u0131p onlara yiyecek i\u00e7ecek ikram\u0131nda bulunabiliyor. Geli\u015fmi\u015f yapay zeka sayesinde konu\u015fmalar\u0131 alg\u0131lay\u0131p istekleri yerine getirebilen robot ayn\u0131 zamanda internet ba\u011flant\u0131s\u0131 sayesinde haberler ve hava durumuyla ilgili de bilgiler verebiliyor. Daha \u00f6nce Apple firmas\u0131n\u0131n kulland\u0131\u011f\u0131 Siri teknolojisine \u00e7ok benzeyen bu sesli komut sistemi, Siri\u2019den farkl\u0131 olarak duygu durumunuzu da anlayabildi\u011fi i\u00e7in kelimelerin do\u011fru anlam\u0131n\u0131 alg\u0131lay\u0131p ona g\u00f6re tepkiler veriyor. \u00d6rne\u011fin sizinle beraber ya\u015famaya ba\u015flad\u0131ktan sonra ki\u015fisel tercihlerinizi de \u00f6\u011frenen robot, siz ondan bir restorandan sipari\u015f vermesini istedi\u011finizde sizin yerinize se\u00e7imler yap\u0131p sipari\u015finizi verebiliyor. Ak\u0131ll\u0131 Robotun \u00dcretimi Robotun yaz\u0131l\u0131m\u0131n\u0131 geli\u015ftiren \u015firket \u2018\u2019derin \u00f6\u011frenme\u2019\u2019 ad\u0131 verilen ve ayn\u0131 insan beyninde oldu\u011fu gibi bilginin i\u00e7erisindeki motifleri tan\u0131mlay\u0131p hat\u0131rlanabilir \u015fekilde kaydeden kolektif makine-\u00f6\u011frenme algoritmas\u0131n\u0131 kullan\u0131yor. \u015eirket ayr\u0131ca robotta android yaz\u0131l\u0131m\u0131 kullanarak, yaz\u0131l\u0131mc\u0131lar\u0131n kendi ki\u015fisel uygulamalar\u0131n\u0131 robotla entegre edebilmelerini sa\u011fl\u0131yor. Robotun geli\u015ftiricileri bu yolla bir \u00fcr\u00fcnden \u00e7ok bir platform yaratmay\u0131 hedeflediklerini s\u00f6yl\u00fcyorlar. Robotun \u00fcreticisi olan \u015firket Robotbase\u2019in elinde \u015fuan \u00e7al\u0131\u015fan bir prototip bulunuyor ve yaz\u0131n\u0131n alt\u0131ndaki videoda da g\u00f6rebilece\u011finiz gibi robotun sat\u0131\u015f\u0131 i\u00e7in tan\u0131t\u0131mlara bile ba\u015flam\u0131\u015f durumda. Robotun fiyat\u0131 ise g\u00fcn\u00fcm\u00fczdeki teknoloji \u00fcr\u00fcnleri d\u00fc\u015f\u00fcn\u00fcld\u00fc\u011f\u00fcnde olduk\u00e7a \u201duygun\u201d. \u00d6n sipari\u015fleri \u015fimdiden almaya ba\u015flayan \u015firket ilk \u00fcr\u00fcn\u00fcn \u00f6n sipari\u015finde 1000 dolar fiyat belirlemi\u015f. 2015 sonunda genel sat\u0131\u015fa \u00e7\u0131kar\u0131lmas\u0131 planlanan robotun en son fiyat\u0131n\u0131n ise 1500 ile 2000 dolar aras\u0131nda olmas\u0131n\u0131 planl\u0131yorlar. [su_youtube url=\u201dhttps://www.youtube.com/watch?v=8pSkPgBrcTA\u201d width=\u201d800\u2033]http://www.youtube.com/watch?v=wqExe69CEg8[/su_youtube] \u00a0 Referans: Kickstarter.com Livescience.com", "tags": ["robotlar", "yapay zeka"]},
{"source": "bilimfili.com", "url": "https://bilimfili.com/bagimlilik-riski-yuksek-olan-genclerin-beyinlerindeki-fark/", "category": "psikoloji", "date": "6 Mart 2019", "title": "Ba\u011f\u0131ml\u0131l\u0131k Riski Y\u00fcksek Olan Gen\u00e7lerin Beyinlerindeki Fark", "content": "University of Cambridge ara\u015ft\u0131rmac\u0131lar\u0131 taraf\u0131ndan y\u00fcr\u00fct\u00fclen yeni bir ara\u015ft\u0131rmada ba\u011f\u0131ml\u0131l\u0131k temelli sorunlara daha a\u00e7\u0131k olan veya daha kolay ba\u011f\u0131ml\u0131 olan gen\u00e7 yeti\u015fkin bireylerin beyinlerinde \u00e7ok temel belirgin farklar oldu\u011fu g\u00f6sterildi. Mevcut ara\u015ft\u0131rma ayn\u0131 zamanda ge\u00e7mi\u015f ara\u015ft\u0131rmalarda elde edilen verilerle tutarl\u0131 olarak, bireyin biyolojik altyap\u0131s\u0131n\u0131n ve ko\u015fullar\u0131n\u0131n o bireyin tiryakilik veya al\u0131\u015fkanl\u0131k davran\u0131\u015flar\u0131 geli\u015ftirmesinde etkili olaca\u011f\u0131nda dair deliller elde edildi. Gen\u00e7 yeti\u015fkinlik ve hemen \u00f6ncesindeki ergenli\u011fin ortas\u0131ndan sonuna do\u011fru olan d\u00f6nem, bireyin hayat\u0131nda olduk\u00e7a b\u00fcy\u00fck bir \u00f6nem ta\u015f\u0131yor. Bu d\u00f6nem bireyin ba\u011f\u0131ml\u0131l\u0131kla ili\u015fkili ve riskli davran\u0131\u015flar g\u00f6stermeye ba\u015flad\u0131\u011f\u0131 d\u00f6neme denk geliyor. Bu davran\u0131\u015flardan birisi de d\u00fcrt\u00fcsellik olarak tan\u0131mlanan davran\u0131\u015ft\u0131r. Bazen kararlar\u0131m\u0131z\u0131 \u00e7ok fazla vakit harcamadan bir tehlike veya tehditten ka\u00e7mak i\u00e7in oldu\u011fu gibi h\u0131zla verirken bazen yeterli zaman\u0131 kullan\u0131p \u00f6l\u00e7\u00fcp tartarak, neden sonu\u00e7 ili\u015fkileri kurarak dikkatli karar veririz. Bu anlamda d\u00fcrt\u00fcsellik sonu\u00e7lar\u0131n\u0131 d\u00fc\u015f\u00fcnmeden premat\u00fcre karar vermek anlam\u0131na gelmektedir. Hiperaktivite bozuklu\u011fu (ADHD) olan, madde ve davran\u0131\u015fsal ba\u011f\u0131ml\u0131l\u0131klar\u0131 olan ve depresyon, anksiyete gibi sorunlar\u0131 olan bireylerde d\u00fcrt\u00fcsellik (impulsivite) davran\u0131\u015f\u0131 \u00e7ok daha y\u00fcksek seviyelerde g\u00f6r\u00fclebilmektedir. Neuropsychopharmacology\u2019de yay\u0131mlanan ara\u015ft\u0131rmada Cambridge Psikiyatri B\u00f6l\u00fcm\u00fc\u2019nden ara\u015ft\u0131rma ekibi ve Danimarka Aarhus University ara\u015ft\u0131rmac\u0131lar\u0131, gen\u00e7 yeti\u015fkinlerde artan davran\u0131\u015fsal impulsivite (d\u00fcrt\u00fcsellik) ile beynin ba\u011f\u0131ml\u0131l\u0131kla ilgili b\u00f6lgesi olan putamen b\u00f6lgesindeki sinir h\u00fccrelerindeki anormallikler aras\u0131nda ciddi bir ili\u015fki oldu\u011funu g\u00f6sterdi. Ya\u015flar\u0131 16 ila 26 aras\u0131nda de\u011fi\u015fen 99 gen\u00e7 yeti\u015fkinin d\u00fcrt\u00fcselli\u011fi bilgisayar temelli uygulamalar ile s\u0131nand\u0131. E\u015f zamanl\u0131 olarak ara\u015ft\u0131rmac\u0131lar, miyelin miktar\u0131n\u0131 alg\u0131lama sekans\u0131na sahip bir teknikle kat\u0131l\u0131mc\u0131lar\u0131n beyin tarama g\u00f6r\u00fcnt\u00fclerini ald\u0131. Miyelin, sinir h\u00fccrelerinin aksonlar\u0131 boyunca uzant\u0131y\u0131 kaplayan ve sinirsel elektrik iletiminin h\u0131zl\u0131 olmas\u0131n\u0131 sa\u011flayan ya\u011f temelli bir malzemedir. Ara\u015ft\u0131rma sonucunda daha y\u00fcksek d\u00fcrt\u00fcsellik davran\u0131\u015f\u0131 g\u00f6sterdi\u011fi \u00f6l\u00e7\u00fclen gen\u00e7 yeti\u015fkinlerin putamenlerinde daha d\u00fc\u015f\u00fck miyelin seviyesi tespit edildi. Kemirgenler \u00fczerinde yap\u0131lan hayvan deneyleri ile paralel sonu\u00e7lar elde edilen ara\u015ft\u0131rman\u0131n ba\u015fyazar\u0131 Dr. Camilla Nord\u2019a g\u00f6re y\u00fcksek d\u00fcrt\u00fcsellik, ADHD, madde ba\u011f\u0131ml\u0131l\u0131\u011f\u0131, yeme bozuklu\u011fu ve depresyon gibi bir tak\u0131m mental sa\u011fl\u0131k problemleri ile de bir \u015fekilde ili\u015fkili. Endofenotip olarak a\u00e7\u0131klanan bu durum bireyin hem biyolojik altyap\u0131s\u0131, hem beyin sa\u011fl\u0131\u011f\u0131 durumu hem de davran\u0131\u015ftaki durumlar\u0131n\u0131n bile\u015fkesinin, yine bireyin belirli psikiyatrik veya n\u00f6rolojik ko\u015fullar\u0131 geli\u015ftirmesine neden olmas\u0131 olarak d\u00fc\u015f\u00fcn\u00fclebilir. Putamen, beyindeki di\u011fer bir\u00e7ok b\u00f6lgeye dopamin sinyalleri g\u00f6ndererek ba\u011f\u0131ml\u0131l\u0131k, tiryakilik gibi davran\u0131\u015flar\u0131m\u0131z\u0131 y\u00f6neten ve ne kadar d\u00fcrt\u00fcsel davranaca\u011f\u0131m\u0131z\u0131 belirleyen b\u00f6lgeler i\u00e7erisinde kilit bir rol \u00fcstlenen aland\u0131r. Bu b\u00f6lgedeki miyelinasyonda g\u00f6zle g\u00f6r\u00fcl\u00fcr azalmalar\u0131n g\u00f6zlemlenmesi, bu b\u00f6lgede fonksyionunu ve dolay\u0131s\u0131yla ne kadar d\u00fcrt\u00fcsel davranaca\u011f\u0131m\u0131z\u0131 etkileyen mikroyap\u0131sal ve biyolojik ba\u015fka de\u011fi\u015fikliklerin ve bozukluklar\u0131n oldu\u011funa i\u015faret etmektedir. Miyelin miktar\u0131 ve hacmi de\u011fi\u015ftik\u00e7e, genel beyin sa\u011fl\u0131\u011f\u0131 g\u00f6z \u00f6n\u00fcne al\u0131nd\u0131\u011f\u0131nda, sinirsel ileti\u015fimin h\u0131z\u0131 ve verimlili\u011fi de de\u011fi\u015fmektedir. Yani \u00f6zellikle belirli bir beyin b\u00f6lgesinde miyelin miktar\u0131nda genel olarak bir azalma s\u00f6z konusu ise, o b\u00f6lgenin lokal \u00f6zelliklerinde ve kendine has g\u00f6revlerinde g\u00f6zle g\u00f6r\u00fcl\u00fcr ve \u00f6l\u00e7\u00fclebilir de\u011fi\u015fiklikler g\u00f6r\u00fclmektedir. Ancak ara\u015ft\u0131rmac\u0131lar kat\u0131l\u0131mc\u0131lar\u0131n mental sa\u011fl\u0131klar\u0131n\u0131n yerinde olmas\u0131 dolay\u0131s\u0131yla, miyelinasyon ve d\u00fcrt\u00fcsellik aras\u0131ndaki ili\u015fkinin daha iyi anla\u015f\u0131lmas\u0131 i\u00e7in, belirli psikiyatrik te\u015fhisleri koyulmu\u015f bireylerde benzer incelemelerin y\u00fcr\u00fct\u00fclmesi gerekti\u011fini ve ancak bu \u015fekilde daha nedensel ili\u015fkilerin varl\u0131\u011f\u0131na dair tespitlerin daha y\u00fcksek kesinlik ile tan\u0131lanaca\u011f\u0131n\u0131 belirtiyor.", "tags": ["alkol", "ba\u011f\u0131ml\u0131l\u0131k", "beyin", "karar verme mekanizmas\u0131", "sigara", "uyu\u015fturucu"]},
{"source": "bilimfili.com", "url": "https://bilimfili.com/sayborg-karafatmalar-sese-dogru-yuruyor/", "category": "teknoloji", "date": "9 Kas\u0131m 2014", "title": "Sayborg Karafatmalar Sese Do\u011fru Y\u00fcr\u00fcyor", "content": "Sayborg Karafatmalar gelece\u011fin arama kurtarma ekibinde olacaklar. Geli\u015ftirilen hamamb\u00f6cekleri, elektrik uyaranlar\u0131 antenleriyle tespit ederek, bir sesin kayna\u011fna ula\u015farak ona do\u011fru hareket edebiliyor. Sayborg hamamb\u00f6cekleri Alper Bozkurt ve Raleigh\u2019deki North Carolina State University\u2019den ekibinin \u00e7al\u0131\u015fmas\u0131. Ekip Madakaskar t\u0131slayan hamamb\u00f6ceklerinin s\u0131rt\u0131na yerle\u015ftirebilecekleri iki tip ses-al\u0131c\u0131 \u201cs\u0131rt \u00e7antas\u0131\u201d dizayn etti. Bunlardan biri ses kaynaklar\u0131n\u0131 \u00e7ok iyi tan\u0131yan y\u00fcksek \u00e7\u00f6z\u00fcn\u00fcrl\u00fckl\u00fc bir mikrofon di\u011feri ise \u00fczerindeki \u00fc\u00e7 mikrofona gelen her dalga genli\u011fini \u00f6l\u00e7erek \u00a0kesin bir d\u00fczeltme yapan 3 mikrofonlu bir \u00e7ip. 10-15 b\u00f6cekten gelen data bir bilgisayar yard\u0131m\u0131yla i\u015fleniyor, daha sonra hamamb\u00f6cekleri antenlerine direk elektrik titre\u015fimler g\u00f6nderilerek ses kayna\u011f\u0131na do\u011fru y\u00f6nlendiriliyor. Sinir uyar\u0131lar\u0131 b\u00f6ceklerin sola veya sa\u011fa d\u00f6nmesini sa\u011fl\u0131yor. Alper Bozkurt ara\u015ft\u0131rmay\u0131 ge\u00e7en hafta \u0130spanya\u2019da bir sunumla tan\u0131tt\u0131. Karafatmalar\u0131 bu \u015fekilde kullanmak yeni bir \u015fey de\u011fil.. Alper Bozkurt ve ekibi 5 y\u0131ld\u0131r bunun \u00fczerine \u00e7al\u0131\u015f\u0131yorlar ve Kickstarter projesi ge\u00e7en y\u0131l ilk kez \u201cRoboKarafatmalar\u201d\u0131 piyasaya s\u00fcrd\u00fc. Ancak Bozkurt\u2019un projesi \u00e7al\u0131\u015fmay\u0131 pratikte \u00e7ok daha ge\u00e7erli bir hale getiriyor. Ekip , felaket ma\u011fdurlar\u0131n\u0131 bu y\u00f6ntemle bulmay\u0131 umuyor. \u00d6rne\u011fin, g\u00f6\u00e7\u00fck alt\u0131nda kalan insanlar bu teknolojiyle bulunabilir. \u201d Hamamb\u00f6cekleri platform olarak \u015fu ana kadar yapabilece\u011fimiz her \u015feyden \u00e7ok daha iyi ve kullan\u0131\u015fl\u0131, uzun s\u00fcrede \u00f6yle kalaca\u011fa benziyor\u201d diyor Ann Arbor\u2019daki Michigan Universitesi\u2019nden Shai Revzen ve ekliyor: \u201d Fakat, hi\u00e7bir dikkat da\u011f\u0131t\u0131c\u0131 \u00f6\u011fenin bulunmad\u0131\u011f\u0131 laboratuarlarda bu y\u00f6ntem sorunsuz \u00e7al\u0131\u015f\u0131yor olabilir, ger\u00e7ek d\u00fcnyadaki \u00e7evresel ko\u015fullar\u0131 d\u00fc\u015f\u00fcnd\u00fc\u011f\u00fcm\u00fczde uygulamas\u0131 \u00e7ok daha zor olacakt\u0131r\u201d Bu y\u00fczden proje bir sonraki etapta laboratuardan \u00e7\u0131kar\u0131lacak, ancak yine de moloz y\u0131\u011f\u0131n\u0131 gibi yo\u011fun alanlara de\u011fil tabi..Bu belki daha sonraki bir a\u015fama olabilir. Lab faz\u0131 tamamland\u0131\u011f\u0131nda, ekip sayborglar\u0131n \u00fczerlerine Geiger saya\u00e7lar\u0131 entegre etmeyi d\u00fc\u015f\u00fcn\u00fcyor. Buradaki ama\u00e7 ise n\u00fckleer enerji santrallerindeki ka\u00e7aklar\u0131 tespit etmek. Bozkurt \u015fu \u015fekilde \u00f6zetliyor:\u00a0 \u201d B\u00f6cek-robotlar\u0131 kullanaca\u011f\u0131m\u0131z say\u0131s\u0131z uygulama mevcut, ve d\u0131\u015f d\u00fcnyadan bir \u00e7ok bilgi toplay\u0131p depolayabiliriz ve \u00f6n\u00fcm\u00fczdeki be\u015f alt\u0131 y\u0131l i\u00e7inde, en yo\u011fun moloz y\u0131\u011f\u0131nlar\u0131nda bile kullan\u0131labilir hale getirebilece\u011fimizi d\u00fc\u015f\u00fcn\u00fcyoruz.\u201d \u00a0 G\u00f6rsel Kaynak:\u00a0Eric Whitmire/NCSU", "tags": ["akustik", "b\u00f6cekler (entomoloji)", "Eklembacakl\u0131lar \u015fubesi (Arthropoda)", "Omurgas\u0131zlar grubu (Invertebrata)", "sayborglar"]},
{"source": "bilimfili.com", "url": "https://bilimfili.com/bogazici-universitesi-kampusune-ruzgar-turbini-kurdu/", "category": "teknoloji", "date": "11 Ocak 2015", "title": "Bo\u011fazi\u00e7i \u00dcniversitesi Kamp\u00fcs\u00fcne R\u00fczgar T\u00fcrbini Kurdu", "content": "[su_spacer] Bo\u011fazi\u00e7i \u00dcniversitesi Sar\u0131tepe Kamp\u00fcs\u00fc s\u00fcrd\u00fcr\u00fclebilir enerji laboratuvar\u0131na d\u00f6n\u00fc\u015f\u00fcyor S\u00fcrd\u00fcr\u00fclebilir Kamp\u00fcs olma yolunda \u00f6nemli ad\u0131mlar atan Bo\u011fazi\u00e7i \u00dcniversitesi, Kilyos Sar\u0131tepe Kamp\u00fcs\u00fc\u2019ne kurulan r\u00fczg\u00e2r enerji santrali ile kendi elektri\u011fini kendi \u00fcretecek. \u00a0Bo\u011fazi\u00e7i \u00dcniversitesi R\u00fczg\u00e2r Enerji Santrali (B\u00dcRES) projesi d\u00e2hilinde kurulan r\u00fczgar t\u00fcrbini, 27 Aral\u0131k 2014\u2019te elektrik \u00fcretmeye ba\u015flad\u0131. B\u00dcRES projesi ile Bo\u011fazi\u00e7i \u00dcniversitesi \u2018\u2019D\u00fcnyada\u00a0t\u00fcm elektrik ihtiyac\u0131n\u0131\u00a0sahip oldu\u011fu ve kendi i\u015fletti\u011fi r\u00fczg\u00e2r enerji santralinden kar\u015f\u0131layan ilk \u00fcniversite kamp\u00fcs\u00fc\u201d haline geliyor. Projeyi hayata ge\u00e7iren Bo\u011fazi\u00e7i \u00dcniversitesi Rekt\u00f6r\u00fc Prof. Dr. G\u00fclay Barbaroso\u011flu \u201cGiri\u015fim ile \u00dcniversitemiz Ye\u015fil Kamp\u00fcs olma yolunda \u00f6rnek te\u015fkil edecek bir a\u015famay\u0131 daha tamamlarken, Sar\u0131tepe Kamp\u00fcs\u00fcm\u00fcz\u00fcn \u00dcniversitemiz b\u00fcnyesindeki yerini farkl\u0131 bir boyuta ta\u015f\u0131yan bu proje ile s\u00fcrd\u00fcr\u00fclebilir ya\u015fam alanlar\u0131 yaratma yolundaki kararl\u0131l\u0131\u011f\u0131n\u0131 bir kez daha g\u00f6stermi\u015f oldu.\u201d dedi. R\u00fczgar santralinin Kalk\u0131nma Bakanl\u0131\u011f\u0131\u2019n\u0131n deste\u011fiyle kuruldu\u011funu ifade eden Barbaroso\u011flu bu sayede Sar\u0131tepe Kamp\u00fcs\u00fc\u2019n\u00fcn y\u0131ll\u0131k enerji ihtiyac\u0131n\u0131n tamam\u0131n\u0131 kar\u015f\u0131lanaca\u011f\u0131n\u0131 belirtti. Kilyos Sar\u0131tepe Kamp\u00fcs\u00fc 1 MW\u2019l\u0131k r\u00fczgar t\u00fcrbini sayesinde y\u0131ll\u0131k elektrik t\u00fcketiminin %40 fazlas\u0131n\u0131 \u00fcreterek bir y\u0131lda yakla\u015f\u0131k 900 ton karbon, 1 milyon kWh enerji ve 400.000 TL b\u00fct\u00e7e tasarrufu ger\u00e7ekle\u015ftirecektir. D\u00fcnya genelinde kendi enerjisini jeotermal ve g\u00fcne\u015f gibi do\u011fal kaynaklardan \u00fcreten veya ara\u015ft\u0131rma ama\u00e7l\u0131 r\u00fczgar t\u00fcrbinleri kuran \u00fcniversiteler oldu\u011funu belirten Bo\u011fazi\u00e7i \u00dcniversitesi \u0130n\u015faat M\u00fchendisli\u011fi B\u00f6l\u00fcm\u00fc \u00d6\u011fretim G\u00f6revlisi ayn\u0131 zamanda Proje Koordinat\u00f6r\u00fc Emre Otay, y\u0131ll\u0131k elektrik ihtiyac\u0131n\u0131n tamam\u0131n\u0131 ve hatta fazlas\u0131n\u0131 sahibi oldu\u011fu ve kendi i\u015fletti\u011fi r\u00fczgar enerji santralinden kar\u015f\u0131layan d\u00fcnyadaki ilk kamp\u00fcs\u00fcn Bo\u011fazi\u00e7i \u00dcniversitesi Sar\u0131tepe Kamp\u00fcs\u00fc oldu\u011funu belirtti. B\u00dcRES\u2019te sadece enerji de\u011fil, bilgi de \u00fcretilecek Bo\u011fazi\u00e7i \u00dcniversitesi R\u00fczg\u00e2r Enerji Santrali\u2019yle birlikte Ar-Ge \u00e7al\u0131\u015fmalar\u0131n\u0131n da yap\u0131ld\u0131\u011f\u0131na dikkat \u00e7eken Proje Koordinat\u00f6r\u00fc Emre Otay, \u201cKamp\u00fcs\u00fcm\u00fcz\u00fcn t\u00fcm enerji ihtiyac\u0131n\u0131 kar\u015f\u0131layaca\u011f\u0131m\u0131z bu proje ile kendi kendine yetebilen, do\u011faya sayg\u0131l\u0131, s\u00fcrd\u00fcr\u00fclebilir bir ya\u015fam alan\u0131 hedefliyoruz\u201d dedi. Projeyle e\u015f zamanl\u0131 olarak Ar-Ge \u00e7al\u0131\u015fmalar\u0131n\u0131n da ba\u015flat\u0131ld\u0131\u011f\u0131n\u0131 belirten Otay, \u201cEnerji santral\u0131 yap\u0131m \u00e7al\u0131\u015fmalar\u0131n\u0131n yan\u0131 s\u0131ra m\u00fchendislik ara\u015ft\u0131rmalara odakland\u0131k. \u00d6ncelikle t\u00fcrbine ve etraf\u0131na yerle\u015ftirdi\u011fimiz sens\u00f6rlerle mekanik, geoteknik ve \u00e7evresel verilerin yan\u0131 s\u0131ra enerji \u00fcretim ve t\u00fcketimini izleyece\u011fiz.\u00a0 Buradan \u00f6\u011freneceklerimiz \u0131\u015f\u0131\u011f\u0131nda r\u00fczgar enerji santrallerinin s\u00fcrd\u00fcr\u00fclebilirli\u011fini ara\u015ft\u0131raca\u011f\u0131z\u201d dedi. Hedef: Ye\u015fil bir kamp\u00fcs Kilyos Sar\u0131tepe Kamp\u00fcs\u00fc\u2019nde r\u00fczgar, g\u00fcne\u015f, dalga, biyogaz ve jeotermal gibi yenilenebilir enerji kaynaklar\u0131n\u0131n yan\u0131 s\u0131ra enerjinin depolanmas\u0131 do\u011frultusunda uygulamaya al\u0131nm\u0131\u015f akademik \u00e7al\u0131\u015fmalar oldu\u011funu da belirten Emre Otay, binalarda enerji verimlili\u011fi konusunda yine Bo\u011fazi\u00e7i \u00dcniversitesi Sar\u0131tepe Kamp\u00fcs\u00fcnde ba\u015flat\u0131lan \u00e7al\u0131\u015fmalar oldu\u011funu s\u00f6zlerine ekledi. Binalar\u0131 enerji verimli hale d\u00f6n\u00fc\u015ft\u00fcrmek i\u00e7in yap\u0131lacak do\u011fru hesaplanm\u0131\u015f yat\u0131r\u0131mlar\u0131n, yenilenebilir enerji santrali yapmaya oranla \u00e7ok daha faydal\u0131 ve ekonomik oldu\u011funa dikkat \u00e7eken Emre Otay, bu do\u011frultuda Sar\u0131tepe Kamp\u00fcs\u00fc\u2019nde Avrupa Komisyonun \u00f6ne \u00e7\u0131kard\u0131\u011f\u0131 Ya\u015fayan Laboratuvar konseptinde Kent Laboratuvar\u0131 ad\u0131 alt\u0131nda bir proje geli\u015ftirdiklerini belirtti. Otay, \u201cProjenin i\u00e7inde enerjiyi yenilenebilir kaynaklardan \u00fcretmenin yan\u0131 s\u0131ra ak\u0131ll\u0131 harcamak, fazlas\u0131n\u0131 saklamak ve karbon sal\u0131n\u0131m\u0131n\u0131 kontrol etmek var. Bu kamp\u00fcsteki esas hedefimiz S\u0131f\u0131r Net Enerji d\u00fczeyine eri\u015fmek. Do\u011faya sayg\u0131l\u0131, kom\u015fular\u0131na enerji ve su a\u00e7\u0131s\u0131ndan y\u00fck olmadan ya\u015fayabilen, s\u00fcrd\u00fcr\u00fclebilir, ye\u015fil bir kamp\u00fcs olmak istiyoruz\u201d diye konu\u015ftu. [su_youtube url=\u201dhttp://www.youtube.com/watch?v=0vuqpSUjuPY\u201d width=\u201d800\u2033]http://www.youtube.com/watch?v=wqExe69CEg8[/su_youtube] [su_spacer] Kaynak: Bo\u011fazi\u00e7i \u00dcniversitesi [su_spacer]", "tags": ["Bo\u011fazi\u00e7i \u00dcniversitesi", "enerji kaynaklar\u0131", "r\u00fczgar enerjisi", "yenilenebilir/s\u00fcrd\u00fcr\u00fclebilir/alternatif/temiz enerji"]},
{"source": "bilimfili.com", "url": "https://bilimfili.com/kabloyu-kesme-zamani-geldi-darpa-robotik-yarismasi/", "category": "teknoloji", "date": "22 Ocak 2015", "title": "Kabloyu kesme zaman\u0131 geldi : Darpa Robotik Yar\u0131\u015fmas\u0131", "content": "D\u00fcnya Kupas\u0131, Maratonlar, Wimbledon Tenis Turnuvas\u0131, Super Bowl gibi b\u00fcy\u00fck ve d\u00fcnyaca \u00fcnl\u00fc spor olaylar\u0131 fanlar , taraftarlar ve takip\u00e7iler taraf\u0131ndan g\u00fcnler hatta aylar \u00f6nceden takvimlerde i\u015faretleniyor. Robotik takip\u00e7ileri ve izleyicileri de Haziran ay\u0131n\u0131 iple \u00e7ekiyor. DARPA Robotik Yar\u0131\u015fmas\u0131 Finalleri 5-6 Haziranda Kaliforniya , Pomona\u2019daki Fairplex\u2019te ger\u00e7ekle\u015fecek. \u00a0Dizden yukar\u0131 kadarl\u0131k k\u0131s\u0131m baz al\u0131nd\u0131\u011f\u0131nda , Atlas* tip robotlar\u0131n 4te 3 \u00fc yeni stil, yanl\u0131zca 4te 1i eski Atlas\u2019tan. DARPA Robotik Yar\u0131\u015fmas\u0131 program y\u00f6neticisi Gill Pratt, Ba\u011flant\u0131s\u0131z (Fi\u015fsiz) Atlas hakk\u0131nda yorumlar\u0131n\u0131 payla\u015ft\u0131 : \u201d Kabloyu kesmek zorunday\u0131z, g\u00fcvenlik \u00e7izgisini en \u00f6n plana koymadan, yine de denemeler s\u0131ras\u0131nda kullanmal\u0131y\u0131z.\u201d . \u00a0DARPA \u2018 ya g\u00f6re, yar\u0131\u015fan ekipler robotlar\u0131n\u0131 b\u00fcy\u00fck yar\u0131\u015ftan \u00f6nceki aylarda d\u00fc\u015fme \u00f6nleyicilere ba\u011fl\u0131 tutmak zorundalar, zarara kar\u015f\u0131 korumak amac\u0131 g\u00fcd\u00fcl\u00fcyor. \u00a0Pratt, risk tahmini ve y\u00f6netiminin yar\u0131\u015f\u0131n bir par\u00e7as\u0131 oldu\u011funu ve ekiplerin denemeler s\u0131ras\u0131nda olabilecek \u015feylere kar\u015f\u0131 da \u00f6nceden haz\u0131rl\u0131kl\u0131 olmalar\u0131 gerekti\u011fini s\u00f6yledi. \u201d Ancak, finallere gelindi\u011finde ba\u011flant\u0131lar kesilecek.\u201d diye ekledi. G\u00fcvenlik \u00e7izgisi art\u0131k orada olmayacak.Ekipler robotlar\u0131yla g\u00fcvenli bir kablosuz a\u011f yard\u0131m\u0131yla ileti\u015fime ge\u00e7ecek. Robotu yeniden dizayn eden, Boston Dynamics\u2019ten proje y\u00f6neticisi Joe Bondaryk da Yeni Atlas hakk\u0131nda konu\u015ftu: \u201c\u00c7al\u0131\u015fma tak\u0131mlar\u0131n\u0131n Ba\u011flant\u0131s\u0131z (Fi\u015fsiz) Yeni Atlas\u2019\u0131 yeniden tan\u0131mas\u0131 s\u00f6zkonusu olaca\u011f\u0131ndan, \u00f6n\u00fcm\u00fczdeki \u00fc\u00e7 ay boyunca i\u015f y\u00fck\u00fc bir hayli fazla olacak. \u201c Robotun s\u0131rt\u0131nda ekibin t\u00fcm DRC final s\u00fcresince \u00fczerinde \u00e7al\u0131\u015fmas\u0131 gereken t\u00fcm enerjiyi simgeleyen bir b\u00fcy\u00fck kutu bulunmakta. Cihaz\u0131n pilinin yeni da\u011f\u0131t\u0131m paneline do\u011fru ilerlemesi g\u00fcc\u00fc olu\u015fturmakta. Robotun kalbi ise \u00e7ok sessiz \u00e7al\u0131\u015fan bir pompa, bu da robotu daha da sessiz yap\u0131yor. Ekiplerin i\u015fitme korumas\u0131 kullanmas\u0131na ihtiya\u00e7lar\u0131 yok; \u00e7\u00fcnk\u00fc bu pompa, yar\u0131\u015fma s\u00fcresince robota uygulananacak bas\u0131nc\u0131n d\u00fczenlenebilmesini sa\u011flayan bir bas\u0131n\u00e7 pompas\u0131 . B\u00f6ylelikle, pil g\u00fcc\u00fcnden de tasarruf sa\u011flanm\u0131\u015f oluyor. \u00dczerindeki bilgisayar grubu ise, kafa sens\u00f6r\u00fcnden \u00e7\u0131kan g\u00f6r\u00fcnt\u00fcleri i\u015fleyerek robota emredilen g\u00f6revlerin yap\u0131lmas\u0131 i\u00e7in talimat veriyor. DRC bir robot sistemleri \u00a0ve yaz\u0131l\u0131m ekipleri yar\u0131\u015fmas\u0131, \u00f6yle ki robotlar\u0131n do\u011fal veya yapay t\u00fcm felaketlerde insanlara yard\u0131m etmesi bekleniyor. Yar\u0131\u015fma \u00e7ok zor olmas\u0131 i\u00e7in tasarland\u0131. Pratt :\u00a0\u00a0\u201cDARPA, felaket durumunda en h\u0131zl\u0131 tepkileri verebilecek acil robotik kurtarma ekiplerinin yap\u0131labilmesi i\u00e7in hangi ad\u0131mlar\u0131n at\u0131lmas\u0131 gerekti\u011fi konusunda uluslararas\u0131 \u00e7al\u0131\u015fma arkada\u015flar\u0131m\u0131za dan\u0131\u015fmanl\u0131k yap\u0131yor. DRC finalleri bunlar\u0131n meyvelerinin topland\u0131\u011f\u0131 yer olacakt\u0131r.\u201d \u015feklinde bir a\u00e7\u0131klama yapt\u0131. \u00a0Felaket durumuna ba\u011fl\u0131 olarak DARPA taraf\u0131ndan geli\u015ftirilen g\u00f6revleri, robotlar\u0131n yapabilmesi i\u00e7in gerekli bulu\u015flar\u0131 yapabilmeleri i\u00e7in de ekiplerin \u00e7ok ama \u00e7ok az zaman\u0131n\u0131n olmas\u0131 bu yar\u0131\u015fman\u0131n en ilgi \u00e7ekici yanlar\u0131ndan biri\u2026 \u00a0 \u00a0 Referans \u00a0:\nPHYS.org Daha fazla bilgi i\u00e7in :\u00a0 www.theroboticschallenge.org/", "tags": ["robotlar"]},
{"source": "bilimfili.com", "url": "https://bilimfili.com/yakinlastirmasi-uzaklastirmasi-ayarlanabilen-lensler/", "category": "teknoloji", "date": "15 \u015eubat 2015", "title": "Yak\u0131nla\u015ft\u0131rmas\u0131-Uzakla\u015ft\u0131rmas\u0131 Ayarlanabilen Lensler", "content": "Yakla\u015fmak i\u00e7in sa\u011f g\u00f6z\u00fcn\u00fcz\u00fc k\u0131rp\u0131n, uzakla\u015fmak i\u00e7in sol g\u00f6z\u00fcn\u00fcz\u00fc k\u0131rp\u0131n. T\u00fcm bu komutlar, belirli g\u00f6rme kay\u0131plar\u0131 i\u00e7in incelikle geli\u015ftirilmi\u015f bir \u00e7\u00f6z\u00fcm ya da g\u00f6rme yetene\u011finin gelece\u011fe ait bir g\u00fcncellemesi olabilecek; g\u00f6r\u00fc\u015f geli\u015ftirici bir sistemin \u00e7al\u0131\u015fma y\u00f6nergeleri. Teknolojinin yeni modelinin sunumu AAAS \u2018\u0131n y\u0131ll\u0131k bulu\u015fmas\u0131nda yap\u0131ld\u0131. Prototip; normal ve 3x yak\u0131nla\u015ft\u0131rma aras\u0131nda de\u011fi\u015fim yapmak i\u00e7in bir g\u00f6zl\u00fckle\u00a0etkile\u015fim i\u00e7erisinde bulunan minik al\u00fcminyum yak\u0131nla\u015ft\u0131r\u0131c\u0131lar\u0131\u00a0i\u00e7eren kontakt lenslere dayan\u0131yor. Teleskoplar (yak\u0131nla\u015ft\u0131r\u0131c\u0131lar) ilk kez Defense Advanced Research Projects Agency \u2018nin insans\u0131z hava ara\u00e7lar\u0131 i\u00e7in s\u00fcper ince kameralara finansman sa\u011flamas\u0131yla geli\u015ftirildi. Fakat bu teleskoplar, ya\u015fa ba\u011fl\u0131 mak\u00fcler bozulmaya ( g\u00f6rme alan\u0131 merkezinde bulan\u0131kla\u015fmaya sebep olan g\u00f6z\u00fcn i\u00e7 y\u00fczeyindeki \u0131\u015f\u0131k alma\u00e7lar\u0131n\u0131n kayb\u0131) sahip insanlara yard\u0131mc\u0131 olacak diye hayal ediliyordu. G\u00f6r\u00fcnt\u00fcn\u00fcn yakla\u015ft\u0131r\u0131lmas\u0131 (zoom-in) retinan\u0131n hala \u00e7al\u0131\u015fan baz\u0131 k\u0131s\u0131mlar\u0131na detaylar\u0131 (insan y\u00fcz\u00fc gibi) daha iyi ay\u0131rt etmesini sa\u011flar. Swiss Federal Institute of Technology\u2019den optik m\u00fchendisi Eric Trembley lensleri ortalama bir insan i\u00e7in de cazip bir hale sokan yeni bir aksesuar ortaya \u00e7\u0131kard\u0131: lenslerdeki yans\u0131t\u0131c\u0131lardan sinyaller alan zoom-kontroll\u00fc g\u00f6zl\u00fckler. Kullan\u0131c\u0131; yans\u0131t\u0131c\u0131lardan birisinden g\u00f6z k\u0131rparsa, g\u00f6zl\u00fck polarizasyonunu de\u011fi\u015ftiriyor. Normal ya da yak\u0131nla\u015ft\u0131rma g\u00f6r\u00fc\u015f\u00fc aktif edilerek iki farkl\u0131 polarize \u0131\u015f\u0131k lenslerde iki farkl\u0131 yol al\u0131rlar. Geli\u015ftiriciler i\u00e7in bir sonraki b\u00fcy\u00fck engel ise; lensleri, uzun vadede kullan\u0131m i\u00e7in yeterince havadar hale getirebilmek. Kaynak:\u00a0Kelly Servick, \u201cTelescopic contact lenses could magnify human eyesight\u201d,\u00a0http://news.sciencemag.org/technology/2015/02/telescopic-contact-lenses-could-magnify-human-eyesight", "tags": ["g\u00f6zbilim (oftalmoloji)"]},
{"source": "bilimfili.com", "url": "https://bilimfili.com/kuantum-teknolojilere-dogru-bir-adim-tekil-foton-yayilimi/", "category": "teknoloji", "date": "29 Ocak 2015", "title": "Kuantum Teknolojilere Do\u011fru Bir Ad\u0131m: Tekil-Foton Yay\u0131l\u0131m\u0131", "content": "Kula\u011fa ne kadar zor anla\u015f\u0131l\u0131r gelse de, kuantum h\u0131z\u0131nda internete girmek, bilgisayar kullanmak, ger\u00e7e\u011fe yak\u0131n g\u00f6r\u00fcnt\u00fcler iletmek, art\u0131k o kadar da uzak bir ihtimal de\u011fil. Kuantum bilgisayarlar ve kuantum ileti\u015fim teknolojileri \u00fcretmeye \u00e7al\u0131\u015ft\u0131\u011f\u0131m\u0131z bu zorlu s\u00fcre\u00e7te, ara\u015ft\u0131rmac\u0131lar \u00e7ok b\u00fcy\u00fck bir ad\u0131m att\u0131lar ve \u2018 hiperbolik metamadde \u2018 kullanarak tek bir fotondan ger\u00e7ekle\u015fecek yay\u0131l\u0131m\u0131 art\u0131rman\u0131n yeni bir yolunu geli\u015ftirdiler. Optik metamaddeler, \u0131\u015f\u0131\u011f\u0131 kontrol etmek ve y\u00f6nlendirmek i\u00e7in y\u00fczey plazmonlar\u0131 denilen elektron bulutlar\u0131 olu\u015fturur. \u00a0Purdue \u00dcniveritesi ara\u015ft\u0131rmac\u0131lar\u0131 , metal titanyum tabakalar\u0131ndan ve dielektrik \u00f6zelli\u011fi olan \u00a0al\u00fcminyum skandiyum nitrit \u2018ten \u201d superlattices \u201d denilen \u00f6rg\u00fc kafesler \u00fcretmi\u015flerdi. \u00a0Geli\u015ftirilmekte olan ve alt\u0131n, g\u00fcm\u00fc\u015f gibi de\u011ferli metallerin yerine kullanma amac\u0131 g\u00fcd\u00fclen baz\u0131 plazmonik bile\u015fenlerden farkl\u0131 olarak, bu yeni metamadde; entegre devre yap\u0131m\u0131nda kullan\u0131lan metal-oksit-yar\u0131iletkenler \u00fcretimi pazar\u0131nda rekabet yarataca\u011fa benzer.\nMetamaddenin hiperbolik oldu\u011fu s\u00f6yleniyor; ki bu art\u0131 bir \u0131\u015f\u0131k sa\u00e7\u0131l\u0131m\u0131 sa\u011fl\u0131yor. Yeni bulgular; nitrojen bo\u015fluklu merkezleri olan nanoelmaslar tutturarak, metamaddeden daha fazla tekil foton (kuantum bilgi i\u015flemcileri) \u00fcretilebilece\u011fini g\u00f6steriyor. \u00d6yle ki, bu geli\u015fmeler direkt olarak s\u00fcper bilgisayarlara, s\u00fcper \u015fifre \u00e7\u00f6z\u00fcc\u00fclere ve ileti\u015fim teknolojilerine tekab\u00fcl ediyor. Sonu\u00e7lar ; nanoelmas-temelli tekil foton yay\u0131c\u0131s\u0131n\u0131 hiperbolik metamadde \u00fczerine yerle\u015ftirildi\u011finde , foton parlakl\u0131\u011f\u0131n\u0131n \u00e7ok daha fazla olaca\u011f\u0131n\u0131 g\u00f6steriyor. Tekil foton yay\u0131c\u0131s\u0131 y\u00fcksek verimlilikli ve tam oda s\u0131cakl\u0131\u011f\u0131nda olan tekil foton kaynaklar\u0131 \u2013 CMOS \u2013 \u00a0\u00fcretmek i\u00e7in kullan\u0131labilir. Ara\u015ft\u0131rman\u0131n bulgular\u0131\u00a0Laser & Photonics Reviews\u00a0dergisinin kapa\u011f\u0131 olarak yay\u0131mland\u0131. Bir nitrojen-bo\u015flu\u011fu merkezi , elmas \u00f6rg\u00fcs\u00fcndeki bir azot atomunun bir karbon atomuyla yer de\u011fi\u015ftirmesi ve hemen yan\u0131nda bir bo\u015fluk olu\u015fturmas\u0131 sonucu\u00a0atomik d\u00fczeyde bir deformasyon ile olu\u015fuyor. Hiperbolik maddenin y\u00fczeyine, yap\u0131s\u0131nda nitrojen-bo\u015flu\u011fu merkezi bulunan bir nano elmas\u0131n yerle\u015ftirilmesi hem foton yay\u0131l\u0131m\u0131n\u0131 art\u0131r\u0131yor hem de yay\u0131lan \u0131\u015f\u0131\u011f\u0131n izleyece\u011fi yolu de\u011fi\u015ftiriyor; ki bu kuantum cihazlar\u0131n\u0131n geli\u015ftirilmesi i\u00e7in \u00e7ok \u00f6nemli bir geli\u015fme. Yeni hiperbolik metamaddenin \u00fczerine, tekil fotonlar\u0131 art\u0131rmak amac\u0131yla nanoelmaslar yerle\u015ftirildi. Bu geli\u015fmede son y\u0131llarda reva\u00e7ta olan s\u00fcper kuantum bilgisayarlar ve ileti\u015fim teknolojileri \u00fcretme konusunda at\u0131lm\u0131\u015f en b\u00fcy\u00fck ad\u0131m. (G\u00f6rsel : Birck Nanotechnology Center) \u00c7al\u0131\u015f\u0131lan sistem dura\u011fan ve oda s\u0131cakl\u0131\u011f\u0131nda \u00e7al\u0131\u015fan bir tekil foton kayna\u011f\u0131n\u0131 belirtti\u011fi i\u00e7in, sat\u0131\u015fa ve ticari uygulamalara son derece uygun g\u00f6r\u00fcn\u00fcyor. Lazer \u0131\u015f\u0131n\u0131na maruz kald\u0131\u011f\u0131nda ise sistem \u2018temel hali\u2019nden uyar\u0131lm\u0131\u015f hale ge\u00e7iyor ve kendili\u011finden bir foton yay\u0131yor.\nBulgular g\u00f6steriyor ki, sistem tekil fotonlar \u00fcretme , bu fotonlar\u0131 daha \u00e7ok ve daha h\u0131zl\u0131 yayma yetene\u011fine sahip.\nMetamaddeler ince anten ya da dalgal\u0131 katmanlar halindeki nitritler gibi \u00f6zellik, desen ve bile\u015fen i\u00e7eren y\u00fczeyler olu\u015fturdu; bu y\u00fczeyler benzeri g\u00f6r\u00fclmemi\u015f bir \u0131\u015f\u0131k kontrol\u00fc sa\u011flamakta. Yapay atom ve molek\u00fcllerden in\u015fa edilmi\u015f optik metamaddeler nanometer d\u00fczeyinde ola\u011fan\u00fcst\u00fc keskinlik tasar\u0131m potansiyeli ta\u015f\u0131maktalar. Kuantum bilgisayarlar\u0131, \u201cs\u00fcperpozisyon\u201d ve \u201ckarma\u015f\u0131kl\u0131k\u201d olarak adland\u0131r\u0131lan kuantum teorisi taraf\u0131ndan belirtilen olaydan faydalanmakta Sadece 1 ve 0 ihtimallerinden olu\u015fan geleneksel bilgisayarlar\u0131n aksine, bu bilgisayarlarda \u00e7ok say\u0131da s\u00fcperpozisyon kuantum ihtimalleri bulunmakta. Kuantum fizi\u011fine dayal\u0131 bilgisayarlar cihaz\u0131n i\u015fleme, saklama ve bilgi iletme kapasitesini art\u0131ran kuantum bitlerine, yani qubitlere, sahip. Nitrojen bo\u015flu\u011fu ayn\u0131 zamanda merkezin n\u00fckleer ve elektron d\u00fczeyinde d\u00f6n\u00fc\u015f durumuna dayanarak potansiyel olarak bilgi kaydetmeyi de m\u00fcmk\u00fcn k\u0131lmakta, bu da kuantum hesaplama i\u00e7in \u00fcmit vermekte . Bu d\u00f6n\u00fc\u015f \u201cyukar\u0131\u201d ya da a\u015fa\u011f\u0131 olabilmekte ve bilgi i\u015fleme i\u00e7in yeni bir teknoloji olarak kar\u015f\u0131m\u0131za \u00e7\u0131kmakta. Gelecek \u00e7al\u0131\u015fmalar hiperbolik metamadde ile nano d\u00fczeyde antenlerin ve optik frekans y\u00f6nlendiricilerin verimliliklerinin art\u0131r\u0131lmas\u0131 ve daha k\u00fc\u00e7\u00fck boyutlara s\u0131\u011fd\u0131r\u0131lmas\u0131 suretiyle bir araya getirilmesi ile geli\u015ftirilen sistemler \u00fczerine yap\u0131lacak i\u015fleri kapsayabilir.\nG\u00fcncel \u00e7al\u0131\u015fmalar sistemin d\u00f6nme \u00f6zellklerinin nitrojen bo\u015fluklar\u0131 ile art\u0131r\u0131lmas\u0131 ve yukar\u0131 ve a\u015fa\u011f\u0131 durumlar\u0131 aras\u0131ndaki optik z\u0131tl\u0131k \u00fczerine ara\u015ft\u0131rmalar konusunda m\u00fccadele etmekte. Referans \u00a0 : Mikhail Y. Shalaginov 1,2,\u2217\u2217, Vadim V. Vorobyov 3,4,\u2217\u2217, Jing Liu5, Marcello Ferrera 1,2,7, Alexey V. Akimov 4,6,8, Alexei Lagutchev 2, Andrey N. Smolyaninov 3, Vasily V. Klimov 3,8, Joseph Irudayaraj5, Alexander V. Kildishev 1,2, Alexandra Boltasseva 1,2, and Vladimir M. Shalaev, 1,2,\u2217 , ; \u00a0Enhancement of single\u2013photon emission from nitrogen\u2013vacancy centers with TiN/(Al,Sc)N hyperbolic metamaterial , Laser & Photonics Reviews;\u00a0Volume 9, Issue 1, pages 120\u2013127 \u00a0;January 2015,", "tags": ["fotonik", "kuantum bilgisayar", "kuantum fizi\u011fi", "meta-malzeme", "s\u00fcperpozisyon"]},
{"source": "bilimfili.com", "url": "https://bilimfili.com/tek-atom-kalinliginda-siliken-transistorler-ile-daha-hizli-bilgisayarlar-yakindir/", "category": "teknoloji", "date": "7 \u015eubat 2015", "title": "Tek Atom Kal\u0131nl\u0131\u011f\u0131nda Siliken Transist\u00f6rler ile Daha H\u0131zl\u0131 Bilgisayarlar Yak\u0131nd\u0131r!", "content": "\u00c7ok de\u011fil bundan 4 y\u0131l \u00f6nce, insan-yap\u0131m\u0131 siliken \u00a0\u2013 silikonun bir atom seviyesinde ince formu \u2013 tamamen teorik bir hayaldi. \u015eimdi ise bu egzotik madde transist\u00f6r yap\u0131m\u0131nda kullan\u0131lmaya ba\u015fland\u0131 ve ara\u015ft\u0131rmac\u0131lar siliken maddesinin elektriksel \u00f6zelliklerinin yeni jenerasyon bilgisayar \u00e7iplerinde kullan\u0131labilecek d\u00fczeyde ola\u011fan\u00fcst\u00fc oldu\u011funu ke\u015ffettiler. Siliken transist\u00f6rler, teoridekine paralel bir performans g\u00f6steriyorlar, \u00f6yle ki ; bilgisayar m\u00fchendisi Deji Akinwande ve Texas \u00dcniversitesi\u2019ne ba\u011fl\u0131 ekibi silken maddesinin yar\u0131 iletken end\u00fcstirisi taraf\u0131ndan \u00fcretim materyali olarak kulan\u0131labilece\u011fini s\u00f6yl\u00fcyor. B\u00f6yle bir geli\u015fme bilgisayar \u00e7iplerini \u00e7ok daha k\u00fc\u00e7\u00fck, \u00e7ok daha h\u0131zl\u0131 ve \u00e7ok \u00e7ok daha verimli hale getirecek. Neden mi ? \u00c7\u00fcnk\u00fc; silikenin yap\u0131s\u0131 elektronlar\u0131n di\u011fer maddelerde oldu\u011fu gibi bir engelle kar\u015f\u0131la\u015fmadan devreyi dola\u015fmas\u0131n\u0131 sa\u011fl\u0131yor, ki bu da devreyi \u00e7ok h\u0131zl\u0131 dola\u015fmalar\u0131n\u0131 m\u00fcmk\u00fcn hale getiriyor. Siliken maddesi \u00e7ok k\u0131sa zamanda \u00f6yle bir rep\u00fctasyon elde etti ki, \u015fimdi her ara\u015ft\u0131rmac\u0131 onunla \u00e7al\u0131\u015fman\u0131n \u00e7ok zor oldu\u011funun ve kazan\u0131mlar\u0131n\u0131n da \u00e7ok b\u00fcy\u00fck olaca\u011f\u0131n\u0131n bilincinde.. Karbondan yap\u0131lan di\u011fer dikkat \u00e7ekici bir madde olan grafene nazaran silikon atomlar\u0131n\u0131n tek atom d\u00fczeyinde bir inceli\u011fe sahip olan siliken maddesi ona ola\u011fan\u00fcst\u00fc \u00f6zellikler sa\u011fl\u0131yor. Ayn\u0131 sebep onu \u00fcretmeyi\u00a0\u00e7ok zor hale getirirken bir de grafenden farkl\u0131 olarak havayla temas etti\u011finde bozunmas\u0131na da sebep oluyor. Ara\u015ft\u0131rmac\u0131lar , siliken fabirkasyonu i\u00e7in silken maddesini ince tabaka bir g\u00fcm\u00fc\u015f ve nanometre kal\u0131nl\u0131\u011f\u0131nda al\u00fcminyum oksit zar\u0131 aras\u0131na sandvi\u00e7 gibi s\u0131k\u0131\u015ft\u0131rd\u0131klar\u0131 bir metot geli\u015ftirdiler. Al\u00fcminyum oksit ise baz\u0131 de\u011ferli ta\u015f ve cevherlerin i\u00e7inde do\u011fal olarak bulunabiliyor. Bu koruyucu i\u015flev g\u00f6ren tabakalar ile, g\u00fcm\u00fc\u015f tabakay\u0131 \u00fcstte kalacak \u015fekilde yerle\u015ftirdiklerinde silikon dioksit \u00a0yufkas\u0131na ge\u00e7irmeyi ba\u015farabiliyorlar. G\u00fcm\u00fc\u015f\u00fcn biraz\u0131 daha sonra s\u0131yr\u0131larak al\u0131n\u0131yor ve geriye iki elektriksel etkile\u015fimli siliken zar\u0131 kal\u0131yor.. Bu da bizim transist\u00f6r\u00fcm\u00fcz oluyor. Bu teknik pratikte \u00e7ok iyi \u00e7al\u0131\u015fmayabilir, bu ihtimal dahilinde. Gel gelelim hayati bir \u00f6nem ta\u015f\u0131yan ilk ad\u0131m niteli\u011finde.. Aikwande \u015fimdi ise, siliken \u00fcretmenin yeni yollar\u0131n\u0131 ara\u015ft\u0131rmak \u00fczere i\u015f ba\u015f\u0131na ge\u00e7ecek, tabii ki bu alanda \u00e7al\u0131\u015fan di\u011fer m\u00fchendis malzeme bilimciler de.. Ara\u015ft\u0131rman\u0131n a\u00e7\u0131kland\u0131\u011f\u0131 makale ge\u00e7ti\u011fimiz g\u00fcnlerde\u00a0Nature Nanotechnology\u2018 de yay\u0131mland\u0131. \u00a0 Referans \u00a0 : \u00a0 \u00a0 gizmag.com", "tags": ["bilgisayar bilimleri", "elektronik"]},
{"source": "bilimfili.com", "url": "https://bilimfili.com/iki-babali-bebekler-gercek-oluyor/", "category": "teknoloji", "date": "2 Mart 2015", "title": "\u0130ki Babal\u0131 Bebekler Ger\u00e7ek Oluyor", "content": "Bilim insanlar\u0131 ilk kez ayn\u0131 cinsten iki ki\u015finin d\u0131\u015far\u0131dan yumurta transferi ya da sperm ba\u011f\u0131\u015flanmas\u0131na gerek \u00a0olmadan bebek sahibi olabilece\u011finin m\u00fcmk\u00fcn oldu\u011funu g\u00f6sterdi. \u00a0Bu geli\u015fmenin \u00f6ng\u00f6r\u00fclen en b\u00fcy\u00fck etkisi bebek sahibi olmak isteyen homoseks\u00fcel \u00e7iftlerin de bu isteklerini ger\u00e7ekle\u015ftirebilmeleri; ancak bununla birlikte k\u0131s\u0131rl\u0131k nedeniyle bebek sahibi olamayan \u00e7iftlerin de bu metottan yararlanmas\u0131 bekleniyor. Cambridge University\u2019de yap\u0131lan yeni \u00e7al\u0131\u015fma, fare deri h\u00fccrelerinin yumurta ve spermin \u00f6nc\u00fcl h\u00fccreleri olan primordiyal germ h\u00fccrelerine d\u00f6n\u00fc\u015ft\u00fcr\u00fclmesi ile bebek farelerin d\u00fcnyaya getirildi\u011fi \u00f6nceki \u00e7al\u0131\u015fmalar\u0131n \u00fczerine eklendi\u011fi bir \u00e7al\u0131\u015fma niteli\u011finde. \u0130nsan biyolojik materyallerinin kullan\u0131larak s\u00fcrecin tekrarlanmas\u0131 ise \u00e7al\u0131\u015fma ekibi i\u00e7in\u00a0b\u00fcy\u00fck\u00a0bir zorluktu; fakat bug\u00fcn\u00a0be\u015f farkl\u0131 insan denekten insan primordiyal germ h\u00fccreleri ve be\u015f farkl\u0131 embriyodan k\u00f6k h\u00fccre \u00fcretimi ba\u015far\u0131lm\u0131\u015f durumda; yani erken d\u00f6nem insan k\u00f6k h\u00fccreleri petri kab\u0131nda \u00fcretilebildi. Bu s\u00fcre\u00e7te ayn\u0131 zamanda, k\u00f6k h\u00fccrelerde meydana gelen epigenetik mutasyonlar\u0131n silinebildi\u011fi ke\u015ffedildi. Bu da,h\u00fccrenin yeniden olu\u015ftu\u011funu ve yeniden programland\u0131\u011f\u0131; v\u00fccudun di\u011fer h\u00fccreleri ya\u015flan\u0131p genetik hatalar biriktirdi\u011fi halde k\u00f6k h\u00fccrelerde bunun ge\u00e7erli olmad\u0131\u011f\u0131 anlam\u0131na gelmekte. Hi\u00e7bir mutasyonun aktar\u0131lmad\u0131\u011f\u0131n\u0131 s\u00f6yleyemeyiz; ancak \u00e7o\u011fu zaman bu mutasyonlar aktar\u0131lm\u0131yor. Geleneksel olmayan \u00fcreme teknolojisi alan\u0131nda \u00e7\u0131\u011f\u0131r a\u00e7an bir ilk geli\u015fme 1978 y\u0131l\u0131nda ilk t\u00fcp bebe\u011fin d\u00fcnyaya geli\u015fiydi. Bu \u00e7al\u0131\u015fman\u0131n anahtar\u0131 niteli\u011findeki veri ise fare \u00e7al\u0131\u015fmas\u0131 \u00fczerinde hi\u00e7 etkisi olmad\u0131\u011f\u0131 g\u00f6r\u00fclen ve bu y\u00fczden g\u00f6z ard\u0131 edilen SOX17 geniydi. Fakat \u00e7al\u0131\u015fma ekibi sonradan SOX17 geninin insan deri h\u00fccrelerinin primordiyal k\u00f6k h\u00fccrelerine d\u00f6n\u00fc\u015fmesi i\u00e7in yeniden programlanmas\u0131 s\u00fcrecinde \u00e7ok b\u00fcy\u00fck \u00f6neme sahip oldu\u011funu fark etti. Bug\u00fcn, bu s\u00fcrecin y\u00fcr\u00fct\u00fclmesi ile 2 y\u0131l gibi k\u0131sa bir s\u00fcre i\u00e7inde sa\u011fl\u0131kl\u0131 bebeklerin olu\u015fabilece\u011finden kendilerinden emin bir \u015fekilde bahsetmekteler. K\u00f6k h\u00fccre geli\u015fmesi k\u0131s\u0131rl\u0131\u011f\u0131n anla\u015f\u0131lmas\u0131 ve ona uygulanacak tedaviler i\u00e7in de \u00e7ok b\u00fcy\u00fck \u00f6neme sahip. \u00c7ok uzun bir zaman alacak olsa da, \u00e7ocuklukta kan kanseri tedavisi gibi tedaviler g\u00f6rm\u00fc\u015f ve bu y\u00fczden k\u0131s\u0131rl\u0131k sorunu ya\u015fayan insanlar i\u00e7in kendi \u00e7ocuklar\u0131na sahip olman\u0131n \u00f6n\u00fcn\u00fc a\u00e7acak bir yol olarak g\u00f6r\u00fcl\u00fcyor. Pek tabii ki, bu tip bir uygulama etik baz\u0131 engellere tak\u0131lacakt\u0131r, ayn\u0131 daha \u00f6nce \u00fc\u00e7 ebeveynden al\u0131nan DNA\u2019lar kullan\u0131larak do\u011fumu sa\u011flanan k\u0131z \u00e7ocu\u011fu gibi.. Ancak ekip, tekni\u011fin yaln\u0131zca \u00fcreme i\u00e7in ge\u00e7erli olmad\u0131\u011f\u0131n\u0131 da belirtti. Kullan\u0131lan h\u00fccreler genetik mutasyonlar a\u00e7\u0131s\u0131ndan \u00e7ok temiz bir durumda oldu\u011fu i\u00e7in, ya\u015fland\u0131k\u00e7a h\u00fccrelerimizin nas\u0131l de\u011fi\u015fiklikler g\u00f6sterdi\u011fini daha iyi anlamam\u0131z\u0131 da sa\u011flayabilecek. Bu durum ise epigenetik mutasyonlar\u0131 nas\u0131l silece\u011fimizi de g\u00f6sterebilir. \u015eu an gelinen noktada hen\u00fcz bulunan tekni\u011fin, medikal olarak \u00fcreme y\u00f6ntemlerimizi de\u011fi\u015ftirecek bir yol olup olmad\u0131\u011f\u0131n\u0131 bilemiyoruz. Ancak bebek sahibi olamayan insanlar\u0131n ve k\u0131s\u0131rlar\u0131n i\u00e7inde bulundu\u011fu durumu d\u00fczeltme potansiyeli ta\u015f\u0131yan tek yol oldu\u011fu da a\u015fikar. Etik tart\u0131\u015fmalar\u0131 bir yana b\u0131rak\u0131rsak m\u00fckemmel bir \u015fey oldu\u011funu kabul etmeliyiz. G\u00f6rsel:\u00a0Petri kab\u0131nda d\u00f6llenmeye yak\u0131ndan bak\u0131\u015f \u2013 Dabarti CGI / Shutterstock Referans: Sciencealert.com", "tags": ["aile", "\u00e7ocuklar (pedagoji & pediatri)", "do\u011fum", "epigenetik", "e\u015fcinsellik", "k\u0131s\u0131rl\u0131k", "k\u00f6k h\u00fccreler", "\u00fcreme"]},
{"source": "bilimfili.com", "url": "https://bilimfili.com/nano-antioksidanlar-guclerini-ispatliyorlar/", "category": "teknoloji", "date": "11 \u015eubat 2015", "title": "Nano-Antioksidanlar G\u00fc\u00e7lerini Ispatl\u0131yorlar !", "content": "G\u00f6rsel Kaynak:\u00a0Errol Samuel/Rice University Enjekte edilebilir nano partik\u00fcllerin yaralanm\u0131\u015f bir insanda; oksidatif stresten (mekanizmas\u0131 \u00fczerine yap\u0131lan \u00e7al\u0131\u015fmalarda etkinli\u011finin a\u015f\u0131r\u0131 derecede fazla oldu\u011fu kan\u0131tlanm\u0131\u015f) kaynaklanan zarar\u0131n ilerlemesini durdurdu\u011fu g\u00f6zlemlendi. PEG-HCC Haz\u0131rlan\u0131\u015f\u0131 Rice \u00dcniversitesi, Houston\u2019daki Texas Health Science Center ve Baylor College of Medicine\u2019dan bilim insanlar\u0131, 2012 y\u0131l\u0131nda ke\u015ffettikleri; \u201d PEG-HCCs olarak bilinen polietilen glikol-hidrofilik karbon k\u00fcmelerinin\u00a0birle\u015ftirilmesinin, bir yaralanmadan saatler ya da dakikalar sonra hasara sebep olan a\u015f\u0131r\u0131-oksidasyon s\u00fcrecini h\u0131zl\u0131ca engelledi\u011fi\u201d \u00e7al\u0131\u015fmalar\u0131n\u0131 ge\u00e7erli k\u0131labilmak i\u00e7in y\u00f6ntemler geli\u015ftirdiler.\nYap\u0131lan testler sonucunda tek bir nano-partik\u00fcl\u00fcn; yaralanma neticesinde v\u00fccut h\u00fccreleri taraf\u0131ndan a\u015f\u0131r\u0131 bir \u015fekilde \u00fcretilen zarar verici hale gelmi\u015f binlerce oksijen t\u00fcr\u00fc molek\u00fcl\u00fcn n\u00f6tralizasyonunu h\u0131zl\u0131 bir \u015fekilde katalize edebildi\u011fi ve bu molek\u00fclleri oksijene d\u00f6nd\u00fcrd\u00fc\u011f\u00fc ortaya \u00e7\u0131kt\u0131. Zararl\u0131 hale gelen bu t\u00fcrler h\u00fccrelere hasar verir ve mutasyonlara sebep olabilirler, fakat PEG-HCCs \u2018in; bu t\u00fcrleri daha az zarar verici maddeler haline \u00e7evirebilen bir kapasiteye sahip oldu\u011fu g\u00f6r\u00fcn\u00fcyor. Ara\u015ft\u0131rmac\u0131lar, travmatik beyin hasarlar\u0131 ya da fel\u00e7 gibi yaralanmalar sonras\u0131 m\u00fcmk\u00fcn oldu\u011funca h\u0131zl\u0131 bir \u015fekilde PEG-HCCs enjeksiyonu yapabilmenin beyindeki oksijen de\u011ferlerini normal seviyeye ta\u015f\u0131yarak hasar\u0131 en aza indirebilece\u011fini umuyorlar. Proceedings of the National Academy of Sciences\u00a0\u2018da yay\u0131nlanan makalede Rice \u00dcniversitesi\u2019nden kimyac\u0131 James Tour: \u201d PEG-HCCs, reaktif oksijen t\u00fcr\u00fc de\u011ferlerini an\u0131nda normal de\u011ferlere \u00e7evirir. Bu da cephede yaralanan bir sava\u015f\u00e7\u0131n\u0131n, kalp krizi ge\u00e7iren ya da ani bir kaza ge\u00e7iren ve acil m\u00fcdahaleye ihtiya\u00e7 duyan insanlar\u0131n tedavilerinin ilk a\u015famalar\u0131ndan birinde etkili bir y\u00f6ntem olarak kullan\u0131labilir \u201c diyor. PEG-HCCs yakla\u015f\u0131k 3 nanometre geni\u015fli\u011finde ve 30-40 nanometre uzunlu\u011funda 2000 ila 5000 karbon atomu bulunduran bir kombinasyondur. Yap\u0131lan testlerde tek bir PEG-HCC nano-partik\u00fcl\u00fc; her saniyede 20.000\u2019den bir milyona kadar reaktif oksijen t\u00fcr\u00fc molek\u00fcllerinin molek\u00fcler oksijene d\u00f6n\u00fc\u015fmesini katalize edebiliyor. Tour ve Kent daha \u00f6nce de; toksik olmayan PEG-HCCs inf\u00fczyonlar\u0131n\u0131n, medikal bir travma (\u00f6zellikle de a\u011f\u0131r kan kayb\u0131 durumlar\u0131nda ortaya \u00e7\u0131kan) an\u0131nda h\u00fccreler taraf\u0131ndan a\u015f\u0131r\u0131 derecede \u00fcretilen reaktif oksijen t\u00fcr\u00fc molek\u00fcllere kar\u015f\u0131 koruma olu\u015fturdu\u011fu ve kan ak\u0131\u015f\u0131n\u0131 h\u0131zl\u0131ca normale \u00e7evirdi\u011fi bir \u00e7al\u0131\u015fmaya imza atm\u0131\u015flard\u0131. S\u00fcperoksit oksijen t\u00fcr\u00fc molek\u00fcller Ekibin bu ara\u015ft\u0131rmas\u0131, neticesinde a\u015f\u0131r\u0131 miktarda s\u00fcperoksit olarak bilinen reaktif oksijen t\u00fcrlerinin kana sal\u0131nd\u0131\u011f\u0131 beyin travmas\u0131 yaralanmalar\u0131n\u0131 incelediler. Toksik etkisiz bu k\u00f6kler ba\u011f\u0131\u015f\u0131kl\u0131k sisteminin istilac\u0131 mikroorganizmalaro \u00f6ld\u00fcrmekte kulland\u0131\u011f\u0131 e\u015flenmemi\u015f bir elektronu bulunan molek\u00fcllerdir. K\u00fc\u00e7\u00fck konsantrasyonlarda, bu molek\u00fcller h\u00fccrenin normal enerji d\u00fczenlemesine katk\u0131da bulunurlar.[su_spacer size=\u201d5\u2033] Genellikle, \u00a0s\u00fcperoksit n\u00f6tralizasyonunundan sorumlu bir enzim olan s\u00fcperoksit dismutaz taraf\u0131ndan kontrol edilirler. Fakat ciddi travmalar beynin normal savunmalar\u0131n\u0131 alt etmek i\u00e7in yeterli miktarda s\u00fcperoksit sal\u0131n\u0131m\u0131 yaparlar. S\u00fcperoksitler; peroksinitrit gibi hasar\u0131n b\u00fcy\u00fcmesine sebep olan di\u011fer reaktif oksijen t\u00fcrlerini olu\u015fturabilir. Tour: \u201d Mevcut ara\u015ft\u0131rma, PEG-HCCs \u2018in; \u00f6zellikle de s\u00fcperoksit ve hidroksil k\u00f6kleri gibi normal dokuyu bozan binlerce toksik molek\u00fcl\u00fc n\u00f6tralize etme kapasitesine sahip olduklar\u0131n\u0131 g\u00f6steriyor. Bu durum yaln\u0131zca travmatik beyin yaralanmalar\u0131 ve fel\u00e7 tedavilerinde de de\u011fil, organ, doku ve organ nakilleri gibi medikal yaralanmalar i\u00e7in \u00f6nemlidir. \u00a0Dokunun gerildi\u011fi ve dolay\u0131s\u0131yla da oksijene ihtiya\u00e7 duydu\u011fu herhangi bir anda s\u00fcperoksit, etraftaki zarar g\u00f6rmemi\u015f dokulara da sald\u0131rarak hasar\u0131n b\u00fcy\u00fcmesine sebep olur \u201c diyor. Elektron Paramagnetic Spektroskopi Ara\u015ft\u0131rmac\u0131lar; PEG-HCC antioksidan varl\u0131\u011f\u0131 yada yoklu\u011fundaki e\u015flenmemi\u015f elektronlar\u0131 sayarak s\u00fcperoksit k\u00f6kleri hakk\u0131nda bilgi toplayabilmeye yarayan\u00a0elektron paramagnetic rezonans spektroskopisi tekni\u011fini kulland\u0131lar.\nTsai, \u201d PEG-HCCs bir protein de\u011fildir ve kataliz\u00f6r rol\u00fcne sahip bir metale sahip de\u011fildir. Etkin kataliz\u00f6r durumu y\u00fcksek d\u00fczeyde konjuge olmu\u015f karbon \u00e7ekirde\u011finden kaynaklan\u0131yor \u201d diyor.\nAra\u015ft\u0131rmac\u0131lar partik\u00fcllerin kan damarlar\u0131n\u0131 geni\u015f tutan, n\u00f6rotransmisyona yard\u0131m eden ve h\u00fccre korumas\u0131 sa\u011flayan nitrik oksit \u00fczerinde ya da pH hassasl\u0131\u011f\u0131nda bir de\u011fi\u015fim meydana getirmedi\u011fi sonucuna vard\u0131lar.\nAra\u015ft\u0131rma ayn\u0131 zamanda PEG-HCCs \u2018nin zamanla da bozulmadan kalabildi\u011fi\u00a0bulgusuna ula\u015ft\u0131. Kaynak: Rice University\nAra\u015ft\u0131rma Referans\u0131: \u00a0Errol L. G. Samuel et al. Highly efficient conversion of superoxide to oxygen using hydrophilic carbon clusters. PNAS, 2015 DOI: 10.1073/pnas.1417047112", "tags": ["antioksidan", "nanoteknoloji", "tedavi y\u00f6ntemleri"]},
{"source": "bilimfili.com", "url": "https://bilimfili.com/cigir-acan-nefesle-akciger-kanseri-teshisi/", "category": "teknoloji", "date": "15 \u015eubat 2015", "title": "\u00c7\u0131\u011f\u0131r A\u00e7an, Nefesle Akci\u011fer Kanseri Te\u015fhisi", "content": "G\u00f6rsel: Danielle Toutoungi, Owlstone Leicester \u00dcniversitesi ve \u00dcniversite Hastanesi akci\u011fer kanserini hen\u00fcz \u00e7ok erken a\u015famalar\u0131nda te\u015fhis edebilen \u00e7\u0131\u011f\u0131r a\u00e7\u0131c\u0131 aleti denedi ve de\u011ferlendirdi. \u00a0Leicester \u00dcniversitesi solunum sistemi uzmanlar\u0131 taraf\u0131ndan, yapabildi\u011fi \u201d nefes testi \u201d sayesinde muhte\u015fem bir\u00a0potansiyele sahip olan bu alet i\u00e7in bir klinik deneme yap\u0131ld\u0131. Umuluyor ki, LuCID (Lung Cancer Indicator Detection) olarak bilinen \u2013 akci\u011fer kanseri g\u00f6stergelerinin tespiti \u2013 program\u0131 ile erken fazlar\u0131nda akci\u011fer kanseri te\u015fhisi kolayl\u0131kla, kanseri b\u00fcy\u00fctme ve yayma tehlikesi olmadan yap\u0131labilecek. Cihaz\u0131n arkas\u0131ndaki \u015firket , Cambridge men\u015feili Owlstone Nanotech Ltd, taraf\u0131ndan y\u00fcr\u00fct\u00fclen bir ara\u015ft\u0131rmada 2020 y\u0131l\u0131na kadar erken faz akci\u011fer kanseri oran\u0131n\u0131n %14.5\u2019tan %25\u2019e \u00a0y\u00fckselece\u011fi hesapland\u0131. Yine k\u00fc\u00e7\u00fck bir hesapla anla\u015f\u0131labilece\u011fi \u00fczere bu cihaz\u0131n d\u00fczg\u00fcn \u00e7al\u0131\u015fmas\u0131 durumunda 10.000 hayat kurtar\u0131labilecek. Cihaz\u0131n ana prensibi, VOCs olarak bilinen u\u00e7ucu organik molek\u00fclleri tespit etmesi; bunu hastan\u0131n nefesinde bulunan en d\u00fc\u015f\u00fck konsantrasyona sahip molek\u00fcller i\u00e7in bile ger\u00e7ekle\u015ftirebiliyor. \u00d6yle ki, \u015fu ana kadar bilinen te\u015fhis y\u00f6ntemlerinin en h\u0131zl\u0131 en k\u00fc\u00e7\u00fck ve en ucuz olan\u0131 bu cihaz. Genel ama\u00e7 ise, Owlstone\u2019un \u00fcretti\u011fi GC-FAIMS (Gas Chromatography \u2014 Field Asymmetric Ion Mobility Spectrometry) sens\u00f6rlerini de\u011ferlendirip geli\u015ftirerek, kolay ula\u015f\u0131labilir ve uygulanabilir bir hale getirmek. Kanser tedavisinde i\u015fe yarad\u0131\u011f\u0131 bilinen t\u00fcm metotlar\u0131n daha verimli hale gelebilmesi tamamen erken te\u015fhise ve bu alanda ger\u00e7ekle\u015fecek iyi bir geli\u015fmeye ba\u011fl\u0131. FAIMS teknolojisi, uygulamas\u0131 kolay, h\u0131zl\u0131 ve ucuz bir tespit y\u00f6ntemini bizlerle bulu\u015fturmak \u00fczere.. Akci\u011fer kanseri 5 y\u0131ldan daha az ya\u015fatan kanser t\u00fcrleri\u2019nden birisi ancak erken te\u015fhis hastan\u0131n ya\u015fam s\u00fcresini ciddi oranda art\u0131rmakta hatta normale \u00e7evirebilmektedir. Te\u015fhis i\u00e7in bug\u00fcn uygulanan metotlar g\u00f6\u011f\u00fcs X-ray, tomografi, mamografi, bronkoskopi son derece pahal\u0131 ve biz zati kendileri kanser yap\u0131c\u0131 etkilere sahip. Proje i\u00e7erisinde biomarker (biyoi\u015faretleyiciler) taramas\u0131 ve tan\u0131mlamas\u0131 yap\u0131lacak ve b\u00f6ylelikle cihaz\u0131n maksimum verimle ve tutarl\u0131l\u0131kla nefesteki molek\u00fclleri tespit etmesi sa\u011flanacak. Gittik\u00e7e de daha ucuz, daha etkili, ta\u015f\u0131nabilir ve kolay ula\u015f\u0131l\u0131r hale getirmek i\u00e7in \u00e7al\u0131\u015fmalara devam ediliyor. Kaynak:\u00a0http://www.sciencedaily.com/releases/2015/02/150214201621.htm", "tags": ["hastal\u0131klar (patoloji)", "kanser", "solunum testi", "te\u015fhis"]},
{"source": "bilimfili.com", "url": "https://bilimfili.com/meta-hologram-tayftaki-tum-isik-renklerini-uretebiliyor/", "category": "teknoloji", "date": "6 May\u0131s 2015", "title": "Meta-hologram \u0130zgedeki T\u00fcm Renkleri \u00dcretebiliyor", "content": "Hologram yapman\u0131n pek \u00e7ok yolu var. Elbette bu yollar\u0131n her birinin\u00a0kendine \u00f6zg\u00fc avantajlar\u0131 ile dezavantajlar\u0131 bulunuyor. Ge\u00e7ti\u011fimiz\u00a0g\u00fcnlerde yap\u0131lan bir \u00e7al\u0131\u015fma sonucunda ara\u015ft\u0131rmac\u0131lar avantajlar\u0131 en\u00a0y\u00fcksekte tutacak bi\u00e7imde, meta-malzemeden yap\u0131lma yeni bir hologram\u00a0tasarlad\u0131lar. Meta-malzeme, elektromanyetik tayf\u0131n g\u00f6r\u00fcn\u00fcr \u0131\u015f\u0131k\u00a0b\u00f6lgesindeki t\u00fcm renklerdeki \u0131\u015f\u0131\u011f\u0131 \u00fcretebilen al\u00fcminyum nano-\u00e7ubuklar\u00a0i\u00e7eriyor. B\u00f6ylece di\u011fer y\u00f6ntemlerden \u00e7ok daha parlak g\u00f6r\u00fcnt\u00fcler\u00a0olu\u015fturuyor. Tayvan\u2019\u0131n Taipei kentinden ara\u015ft\u0131rmac\u0131 Din Ping Tsai liderli\u011finde\u00a0ger\u00e7ekle\u015ftirilen \u00e7al\u0131\u015fmadan elde edilen bulgular Nano Letters\u00a0dergisinin son say\u0131s\u0131nda yay\u0131mland\u0131. Ekip, \u00e7ok renkli hologramlar\u0131n\u00a0y\u0131llardan beri var oldu\u011funu, \u00f6zellikle kredi kartlar\u0131nda ve di\u011fer\u00a0g\u00fcvenlik ama\u00e7l\u0131 uygulamalarda kullan\u0131ld\u0131\u011f\u0131n\u0131 hat\u0131rlat\u0131yor. Bu\u00a0\u201cg\u00f6kku\u015fa\u011f\u0131 hologramlar\u201d beyaz \u0131\u015f\u0131k alt\u0131nda k\u0131rm\u0131z\u0131, mavi ve ye\u015fil\u00a0\u0131\u015f\u0131\u011f\u0131 kar\u0131\u015ft\u0131rarak, \u00e7e\u015fitli renkler \u00fcretir. Bunun en k\u00f6t\u00fc yan\u0131, farkl\u0131\u00a0a\u00e7\u0131lardan bak\u0131ld\u0131\u011f\u0131nda farkl\u0131 renkler alg\u0131lanmas\u0131d\u0131r ki, bu nedenle\u00a0g\u00f6kku\u015fa\u011f\u0131 hologramlar\u0131n kullan\u0131m alan\u0131 \u00e7ok s\u0131n\u0131rl\u0131 kalm\u0131\u015ft\u0131r. Neyse ki \u015fimdi ara\u015ft\u0131rmac\u0131lar meta-malzeme kullanarak renkli hologram\u00a0\u00fcretmek bi\u00e7iminde ba\u015fka bir yol geli\u015ftirdi. Meta-malzemeler insan\u00a0yap\u0131m\u0131 olup, k\u00fc\u00e7\u00fck yap\u0131lar\u0131n tekrarlanmas\u0131yla ortaya \u00e7\u0131karlar; b\u00f6ylece\u00a0optik \u00f6zellikleri iste\u011fe g\u00f6re ayarlanabilir. Meta-malzeme kullan\u0131larak\u00a0yap\u0131lan hologramlara \u201cmeta-hologram\u201d ad\u0131 veriliyor. Holografik etki yaratmak i\u00e7in genellikle hologramlar \u0131\u015f\u0131k dalgalar\u0131n\u0131n\u00a0ya genlik mod\u00fclasyonundan ya da faz mod\u00fclasyonundan yararlan\u0131r. S\u00f6z\u00a0konusu \u00e7al\u0131\u015fmada faz mod\u00fclasyonunun daha uygun oldu\u011fu, \u00e7\u00fcnk\u00fc daha\u00a0parlak g\u00f6r\u00fcnt\u00fc verdi\u011fi belirtiliyor. Bununla beraber, \u015fimdiye dek faz\u00a0mod\u00fclasyonu temelli meta-hologramlar ba\u015far\u0131l\u0131 bir \u015fekilde elde\u00a0edilememi\u015fti. Bunun nedeni meta-hologramlarda tipik olarak kullan\u0131lan\u00a0alt\u0131n ve g\u00fcm\u00fc\u015f malzemeler ile faz mod\u00fclasyonunun, bu elementlerin\u00a0\u00f6zelliklerinden \u00f6t\u00fcr\u00fc t\u00fcm g\u00f6r\u00fcn\u00fcr tayf\u0131 kapsayam\u0131yor olu\u015fuydu. Tayvan ekibinin makalesinde meta-malzemenin al\u00fcminyumdan yap\u0131lma\u00a0nano-\u00e7ubuklar ile yap\u0131land\u0131r\u0131ld\u0131\u011f\u0131, b\u00f6ylece alt\u0131n ve g\u00fcm\u00fc\u015ften\u00a0kaynaklanan s\u0131n\u0131rlamalar\u0131n a\u015f\u0131labildi\u011fi anlat\u0131l\u0131yor. B\u00f6ylece\u00a0meta-hologram g\u00f6r\u00fcn\u00fcr \u0131\u015f\u0131k b\u00f6lgesindeki her dalgaboyunda \u0131\u015f\u0131k\u00a0\u00fcretebiliyor. Y\u00f6ntem sayesinde, faz mod\u00fclasyonlu ve tam renkli bir\u00a0meta-hologram\u0131n ilk \u00f6rne\u011fi elde edilmi\u015f oldu. D\u00fczenekte bulunan nano-\u00e7ubuklar\u0131n uzunluklar\u0131 \u00e7e\u015fitlilik g\u00f6steriyor.\u00a050 nm ile 150 nm aras\u0131ndaki \u00e7ubuklardan daha uzun olanlar daha uzun\u00a0dalgaboylar\u0131nda rezonans yaparak, t\u00fcm renk tayf\u0131n\u0131n \u00fcretilmesini\u00a0sa\u011fl\u0131yor. Y\u00f6ntem ayr\u0131ca ekran y\u00fczeyinin farkl\u0131 b\u00f6lgelerine farkl\u0131\u00a0g\u00f6r\u00fcnt\u00fcler de yans\u0131tabiliyor. \u015eimdiye kadar \u00fcretilen meta-hologramlara\u00a0k\u0131yasla ekibin \u00f6nerdi\u011fi meta-hologram\u0131n daha ucuz ve toplu \u00fcretimi\u00a0yap\u0131labilir al\u00fcminyum malzemeden yap\u0131lmas\u0131 da \u00f6nemli bir avantaj.\u00a0Ekibin bir sonraki hedefi \u00e7apraz nano-\u00e7ubuklar kullanarak, tekni\u011fi\u00a03-boyutlu g\u00f6r\u00fcnt\u00fc elde etmek i\u00e7in kullanabilmek. Geli\u015fmelere\u00a0bak\u0131l\u0131rsa, \u00f6zel g\u00f6zl\u00fckler kullanmadan, \u00e7\u0131plak g\u00f6zle 3-boyutlu olarak\u00a0alg\u0131lanabilen g\u00f6r\u00fcnt\u00fclerin olu\u015fturuldu\u011funa yak\u0131n gelecekte tan\u0131kl\u0131k\u00a0etmemiz olas\u0131 g\u00f6r\u00fcn\u00fcyor. Ara\u015ft\u0131rma Referans\u0131:\u00a0Yao-Wei Huang, et al. \u201cAluminum Plasmonic Multicolor Meta-Hologram.\u201d Nano Letters. DOI: 10.1021/acs.nanolett.5b00184 Kaynak:\u00a0Phys.org \u201cMulticolor meta-hologram produces light across entire visible spectrum\u201d <http://phys.org/news/2015-05-multicolor-meta-hologram-entire-visible-spectrum.html>", "tags": ["hologram", "meta-malzeme"]},
{"source": "bilimfili.com", "url": "https://bilimfili.com/3-boyutlu-yazici-3-bebegin-hayatini-kurtardi/", "category": "teknoloji", "date": "2 May\u0131s 2015", "title": "3 Boyutlu Yaz\u0131c\u0131 3 Bebe\u011fin Hayat\u0131n\u0131 Kurtard\u0131", "content": "\u00dc\u00e7 boyutlu (3D) yaz\u0131c\u0131n\u0131n s\u0131n\u0131rs\u0131z uygulamalar\u0131 \u015fa\u015f\u0131rt\u0131c\u0131 olmaya devam ediyor. Giderek artan \u00fcretim teknolojisi ev in\u015falar\u0131nda, protez geli\u015ftirmede, robotik kollarda, roket par\u00e7alar\u0131nda, kan damar\u0131 \u00fcretiminde, d\u0131\u015f iskelet \u00fcretiminde kullan\u0131labiliyor. Art\u0131k hayat kurtarmak i\u00e7in de kullan\u0131l\u0131yor dersek abartm\u0131\u015f olmay\u0131z, \u00e7\u00fcnk\u00fc 3D teknolojisi sayesinde Birle\u015fik Devletler\u2019de 3 bebek \u00f6l\u00fcmc\u00fcl bir durumdan kurtulabildi. Bu \u00fc\u00e7 bebek; haya yolu duvarlar\u0131n\u0131n olduk\u00e7a zay\u0131f olmas\u0131 ve nefes al\u0131\u015f-veri\u015fi ya da \u00f6ks\u00fcrme s\u0131ras\u0131nda hava yolu duvarlar\u0131n\u0131n s\u00fcrekli olarak \u00e7\u00f6kmesine ya da daralmas\u0131na sebep olan, olduk\u00e7a nadir g\u00f6r\u00fclen bir hastal\u0131\u011f\u0131n (tracheobronchomalacia) ileri\u00a0safhas\u0131nda bulunuyorlard\u0131. Nefes al\u0131p-verme sorunlar\u0131n\u0131n yan\u0131s\u0131ra, bir\u00e7ok hasta; kalp krizleri ya da d\u00fczenli olarak besin alamama\u00a0gibi olduk\u00e7a ciddi yan etkileri de ya\u015f\u0131yor. Her ne kadar, yumu\u015fak hava yollar\u0131 ile g\u00fc\u00e7lendirilmi\u015f yeni geli\u015ftirilen dokular\u0131n geli\u015ftirilmesinden sonra bir\u00e7ok \u00e7ocuk hastal\u0131ktan 2-3 ya\u015f\u0131ndan sonra kurtulsa da, bir\u00e7ok \u00e7ocuk da yeterince g\u00fc\u00e7l\u00fc olma \u015fans\u0131 yakalayamadan hayat\u0131n\u0131 kaybediyor. Bu k\u00f6t\u00fc son; \u00fc\u00e7 k\u00fc\u00e7\u00fck \u00e7ocuk i\u00e7in de ne yaz\u0131k ki olduk\u00e7a muhtemel g\u00f6r\u00fcn\u00fcyordu, \u00e7\u00fcnk\u00fc \u00fc\u00e7\u00fc de yo\u011fun bak\u0131m \u00fcnitesinde olduk\u00e7a fazla bir zaman harcam\u0131\u015flard\u0131. Biraz geriye d\u00f6n\u00fcp 2012 y\u0131l\u0131na gitti\u011fimizde ilk hastada, ara\u015ft\u0131rmac\u0131lar; 3D yaz\u0131c\u0131 kullanarak her hastaya uygun bir soluk borusu atelleri \u00fcretmi\u015fti. Hastalar\u0131n soluk borular\u0131n\u0131n tam \u015fekli ve b\u00fcy\u00fckl\u00fc\u011f\u00fcn\u00fcn detayl\u0131 verileri CT taramalar\u0131 ile elde edilerek uygun \u015fekiller dizayn edilmi\u015fti. Sonras\u0131nda ameliyat ile bu oyuklar soluk borusunun d\u0131\u015f\u0131na yerle\u015ftirilerek zay\u0131f hava yolu duvarlar\u0131n\u0131n a\u00e7\u0131k kalabilmesi sa\u011fland\u0131. Aktar\u0131lan bu yeni tasar\u0131mlar harekete m\u00fcsaade edecek \u015fekilde esnek dizayn edilmi\u015fti. Kullan\u0131lan materyal olduk\u00e7a ucuz ve zarars\u0131z olan \u201cpolikaprolakton\u201d isimli bir plastikti. Bu plastik 3-4 y\u0131l boyunca v\u00fccut s\u0131v\u0131lar\u0131na maruz kald\u0131ktan sonra yava\u015f\u00e7a \u00e7\u00f6z\u00fcl\u00fcyor ve sonras\u0131nda da v\u00fccuttan d\u0131\u015far\u0131ya at\u0131labiliyor. \u00dc\u00e7 \u00e7ocu\u011fun ameliyat\u0131nda da ba\u015far\u0131 sa\u011fland\u0131 ve \u00e7ocuklar\u0131n sa\u011fl\u0131klar\u0131nda ciddi bir geli\u015fme g\u00f6r\u00fcld\u00fc. \u015euan 1.5 ila\u00a03 ya\u015f aras\u0131ndaki \u00e7ocuklar\u0131n geli\u015fimlerinin takibinin ard\u0131ndan, ara\u015ft\u0131rmac\u0131lar; \u00e7ocuklar\u0131n hi\u00e7birinde uzun vadede hayati tehlike sergileyebilecek bir haya yolu hastal\u0131\u011f\u0131n\u0131n s\u00f6z konusu olmad\u0131\u011f\u0131 ve haya yolu ile ilgili ya\u015fad\u0131klar\u0131 sorunlar\u0131n ortadan kalkt\u0131\u011f\u0131 sonucuna ula\u015ft\u0131lar. Dahas\u0131 \u00e7ocuklar\u0131n hava yollar\u0131 zamanla b\u00fcy\u00fcm\u00fc\u015f ve nefes al\u0131p verme s\u0131n\u0131rl\u0131l\u0131klar\u0131 neredeyse ortadan kalkm\u0131\u015ft\u0131. Elbette ki; bu deneme s\u0131n\u0131rl\u0131 da olsa bir ba\u015far\u0131 elde etmi\u015fti, ancak uygulanan y\u00f6ntem, bu k\u00fc\u00e7\u00fck \u00e7al\u0131\u015fmada g\u00f6r\u00fclmeyen baz\u0131 zorluklara da sebebiyet verebilir. Ancak \u015fimdilik her \u015fey yolunda g\u00f6z\u00fck\u00fcyor ve umuluyor ki; \u00e7al\u0131\u015fma daha da geni\u015fletilerek hastal\u0131\u011f\u0131n daha az sorunlu olan a\u015famalar\u0131nda da kullan\u0131labilir. Ara\u015ft\u0131rmac\u0131lar; 3D yaz\u0131c\u0131 teknolojisinin, medikal ayg\u0131t \u00fcretimi a\u00e7\u0131s\u0131ndan hastalar\u0131 tedavi etmede ciddi bir potansiyelinin oldu\u011funu ancak medikal uygulamalarda bu y\u00f6ntemi kullanmak i\u00e7in daha fazla veriye ihtiya\u00e7 duyduklar\u0131n\u0131 s\u00f6yl\u00fcyorlar. Kaynak:\u00a0Justine Alford, \u201c3D Printed Implants Save The Lives Of 3 Babies\u201d,\u00a0http://www.iflscience.com/health-and-medicine/how-3d-printing-transformed-lives-3-babies-life-threatening-diseases", "tags": ["3D yaz\u0131c\u0131lar", "organ nakli"]},
{"source": "bilimfili.com", "url": "https://bilimfili.com/ebola-testi-artik-kullanilabilir/", "category": "teknoloji", "date": "23 \u015eubat 2015", "title": "H\u0131zl\u0131 Ebola Testi Art\u0131k Kullan\u0131labilir", "content": "The World Health Organization (WHO) \u2013 D\u00fcnya Sa\u011fl\u0131k \u00d6rg\u00fct\u00fc \u2013 \u00a0ilk h\u0131zl\u0131 ebola te\u015fhisi sa\u011flayan testi onaylad\u0131. Test elektri\u011fe hi\u00e7 gerek duymadan, parmak ucundan al\u0131nan bir ka\u00e7 damla kan ile yap\u0131l\u0131yor ve sonu\u00e7lar\u0131n\u0131 15 dakika sonra \u00f6\u011frenebiliyorsunuz. Hastal\u0131\u011f\u0131n yayg\u0131n oldu\u011fu b\u00f6lgelerde \u00e7al\u0131\u015fan sa\u011fl\u0131k g\u00f6revlilerine \u00e7ok b\u00fcy\u00fck kolayl\u0131k sa\u011flayaca\u011f\u0131 kesin. Mevcut PCR (Polymerase Chain Reaction) -temelli testler i\u011fne ile al\u0131nm\u0131\u015f kan \u00f6rneklerini, g\u00fcvenli bir \u015fekilde steril ve tecr\u00fcbeli \u00e7al\u0131\u015fanlar\u0131n oldu\u011fu laboratuar ortam\u0131na getirilmeyi ve sonu\u00e7lar i\u00e7inde en 3-4 saat gerektiriyor. Test sonu\u00e7lar\u0131n\u0131 da almak, \u015f\u00fcpheli \u00f6rne\u011fin al\u0131nd\u0131\u011f\u0131 yerden laboratuvar\u0131n uzakl\u0131\u011f\u0131na g\u00f6re de de\u011fi\u015fiyordu. Colorado , Broomfield\u2019 da bulunan bir \u015firket olan Corgenix taraf\u0131ndan \u00fcretilen bu yeni test; antibadiler yard\u0131m\u0131yla Ebola vir\u00fcs\u00fcne ait spesifik proteinleri tespit edebiliyor. Bir ebola testinin testin liste fiyat\u0131 15 dolar olarak belirlendi.\u00a0Ancak yine de indirimler olacak \u00e7\u00fcnk\u00fc \u015fu anki oranlara g\u00f6re Afrika\u2019da toplu bir al\u0131m olacak. s Yap\u0131lan duyuruda WHO, bulunan testin % 92 ba\u015far\u0131 oran\u0131yla ebola hastal\u0131klar\u0131n\u0131 tespit edebildi\u011fini bildirdi. Hasta olmayanlar\u0131n da ebola hastal\u0131\u011f\u0131n\u0131 ta\u015f\u0131mad\u0131\u011f\u0131n\u0131 %85 ihtimalle belirleyebiliyor. Yine de test PCR testleriyle desteklenmeli gibi duruyor. H\u0131zl\u0131 bir test her zaman bir g\u00f6r\u00fcnt\u00fcleme testidir ve sonu\u00e7ta sa\u011fl\u0131k g\u00f6revlilerinin yarg\u0131lar\u0131n\u0131 ve \u00f6ng\u00f6r\u00fclerini gerektirir. Ekim ve Kas\u0131m aylar\u0131nda s\u00fcren salg\u0131ndan sonra hastal\u0131k oran\u0131 ciddi oranda azald\u0131. Ancak Gine ve Sierra Leone\u2019de d\u00fczinelerce yeni vaka her hafta g\u00f6r\u00fclmeye devam ediyor, ki bunlardan \u00e7o\u011fu bilinen \u2013 ebola \u2013 \u00a0hastal\u0131k\u00a0ge\u00e7i\u015f zincirine ba\u011fl\u0131 g\u00f6r\u00fcnm\u00fcyor. H\u0131zl\u0131 test, yeni s\u0131cak b\u00f6lgelerin ke\u015ffini kolayla\u015ft\u0131racak ve hastal\u0131\u011f\u0131n yay\u0131ld\u0131\u011f\u0131 b\u00f6lgeleri daha kolay bir \u015fekilde belirlemeyi sa\u011flayacak.", "tags": ["hastal\u0131klar (patoloji)", "te\u015fhis", "vir\u00fcsler (viroloji)"]},
{"source": "bilimfili.com", "url": "https://bilimfili.com/sogandan-kas-uretildi/", "category": "teknoloji", "date": "7 May\u0131s 2015", "title": "So\u011fandan Kas \u00dcretildi", "content": "Sald\u0131\u011f\u0131 s\u00fclf\u00fcrik asit ile g\u00f6zlerimizi ya\u015fartan, soslar\u0131m\u0131z\u0131n ve yemeklerimizin vazge\u00e7ilmezi olan so\u011fan\u0131n zar\u0131ndan \u015fimdiye kadar yap\u0131lan yapay kaslar\u0131n en g\u00fc\u00e7l\u00fcs\u00fc \u00fcretildi. Applied Physics Letters\u2018da online olarak yay\u0131mlanan \u00e7al\u0131\u015fmada ara\u015ft\u0131rman\u0131n t\u00fcm detaylar\u0131 a\u00e7\u0131kland\u0131. Uyar\u0131ld\u0131\u011f\u0131nda kas\u0131lan, genle\u015fen ve b\u00fck\u00fclen k\u0131sacas\u0131 \u015fekli de\u011fi\u015fen t\u00fcm ara\u00e7 ve cihazlar\u0131n ve hatta robotlar\u0131n yap\u0131m\u0131nda kullan\u0131labilecek bir teknoloji so\u011fandan \u00fcretildi. Bu uyar\u0131 elektrikle veya \u0131s\u0131 ile sa\u011flanabilir. \u00c7o\u011fu yapay kas, bir \u015fekilde s\u0131n\u0131rl\u0131 yetene\u011fe sahiptir. Baz\u0131lar\u0131 e\u011filebilir, baz\u0131lar\u0131 kas\u0131labilir ancak \u00e7ok az\u0131, so\u011fan kas\u0131 da dahil olmak \u00fczere ikisini de yapabilir. Ulusal Tayvan \u00dcniversitesi Makine ve Mekanik Laboratuar\u0131 kapsam\u0131nda ara\u015ft\u0131rmalar\u0131n\u0131 y\u00fcr\u00fcten bir grup bilimci, so\u011fan\u0131n her katman\u0131n\u0131n \u00fczerinde bulunan zarlar\u0131n yani \u2013epidermis-in \u00fcretilen malzemelerin yap\u0131s\u0131na benzedi\u011fini farkettiler. Ara\u015ft\u0131rmac\u0131lar alt\u0131nla kaplanm\u0131\u015f so\u011fan zarlar\u0131n\u0131 bir pile ba\u011flad\u0131klar\u0131nda, de\u011fi\u015fen voltaj ile b\u00fck\u00fclen cihaz boyunca kas\u0131l\u0131p gev\u015fedi\u011fini g\u00f6zlemledi. Di\u011fer yapay kas malzemelerine nazaran so\u011fan ile \u00fcretilenleri yapmak \u00e7ok daha kolay. Tam bir zar \u00e7\u0131kar\u0131ld\u0131ktan sonra, (bunun i\u00e7in bir \u015fef b\u0131\u00e7a\u011f\u0131 ve kabuk soyaca\u011f\u0131 kullan\u0131l\u0131yor \ud83d\ude42 ), ve daha sonra epidermis s\u0131cak s\u00fclf\u00fcrik asit banyosuna yat\u0131r\u0131l\u0131yor ve hemisel\u00fclozlar\u0131ndan ayr\u0131l\u0131yor. Deri saha sonra 25 milimetrelerik uzun \u015feritler halinde par\u00e7alan\u0131yor, \u00fcst k\u0131sm\u0131 24 nanometre, alt k\u0131sm\u0131 50 nanometre kal\u0131nl\u0131\u011f\u0131nda alt\u0131n ile kaplan\u0131yor. B\u00f6ylelikle daha kolay b\u00fck\u00fclebiliyor. Daha sonra 50 voltta h\u00fccrelerin kas\u0131lmas\u0131n\u0131 sa\u011flayan bir pile tak\u0131larak voltaj kontrol ediliyor. De\u011fi\u015fen voltajlarda bu yapay kas yap\u0131s\u0131 farkl\u0131 uzunluklarda kas\u0131l\u0131p gev\u015feyerek b\u00fck\u00fclebiliyor. \u00dcst k\u0131s\u0131mdaki ince alt\u0131n tabakas\u0131 sayesinde 30 mikrometre uzunlu\u011funda kas\u0131l\u0131p gev\u015femeler kolayl\u0131kla ger\u00e7ekle\u015fiyor. \u015eimdiye kadar sa\u011flaml\u0131klar\u0131 ve \u00e7oklu yetenekleri d\u0131\u015f\u0131nda \u00e7ok fazla \u00f6zellikleri ke\u015ffedilmese de, \u00e7ok ucuz ve \u00e7evreye neredeyse hi\u00e7 zararl\u0131 olmad\u0131\u011f\u0131ndan kullan\u0131ma a\u00e7\u0131k hale geliyor. Ne var ki, y\u00fczde d\u00f6rtl\u00fck bir b\u00fck\u00fclme oran\u0131 ve y\u00fcksek a\u011f\u0131rl\u0131klar\u0131 kald\u0131ramamas\u0131 durumu ba\u015fka teknoloji ve uygulamalarla geli\u015ftirilmeye \u00e7ok m\u00fcsait. \u00a0 Referans : psmag.com, Muscles Made of Onions, www.psmag.com/nature-and-technology/onion-arms-so-good-they-make-you-want-to-cry", "tags": ["biyoteknoloji", "robotlar", "sentetik biyoloji"]},
{"source": "bilimfili.com", "url": "https://bilimfili.com/boceklerin-kimyasal-sprey-patlamasi-ve-gizemi/", "category": "teknoloji", "date": "2 May\u0131s 2015", "title": "B\u00f6ceklerin kimyasal sprey patlamas\u0131 ve gizemi", "content": "Masum bir kar\u0131nca merakl\u0131 bir \u015fekilde, belki yiyecek ararken; bombac\u0131 bir k\u0131nkanatl\u0131 (Brachinini) b\u00f6ce\u011fine do\u011fru a\u011f\u0131r a\u011f\u0131r ilerliyor. Sonra bir anda, b\u00f6cek hi\u00e7 bir uyar\u0131da bulunmadan, arka taraf\u0131ndan kaynar bir zehir spreyi sal\u0131yor ve bunu kar\u0131nca s\u0131v\u0131\u015f\u0131p ka\u00e7ana kadar defalarca tekrarl\u0131yor. Bilimciler uzun zamand\u0131r k\u0131nkanatl\u0131lar\u0131n pijidiyal (pygidial) bezlerinden sprey patlamalar ve p\u00fcsk\u00fcrtmeler ger\u00e7ekle\u015ftirdiklerini biliyordu. Bu bezler b\u00f6ceklerin kar\u0131n b\u00f6lgelerinde bulunan ve savunma ama\u00e7l\u0131 salg\u0131 \u00fcreten bezlerdir. Ne var ki\u015fu ana kadar, b\u00f6ceklerin sert d\u0131\u015f iskeletleri, bu bezleri ve salg\u0131lar\u0131n\u0131 bir s\u0131r olarak tutmaktayd\u0131. \u015eimdi ise bilimciler senkroton x-ray teknolojisi kullanarak, canl\u0131 b\u00f6ceklerde s\u00fcrmekte olan bu s\u00fcreci g\u00f6zlemlemeyi ba\u015farm\u0131\u015f bulunuyor. Tehdit alt\u0131nda olduklar\u0131nda, b\u00f6cekler kaslar\u0131n\u0131 kasarak zehri tutan hazneyi a\u00e7\u0131yorlar ve hidrojen peroksit ile birlikte hidrokinonlardan olu\u015fan zehirli kar\u0131\u015f\u0131m\u0131n bir damlas\u0131n\u0131 serbest b\u0131rak\u0131yorlar. Bezdeki haznelerden birinden birine do\u011fru bir ge\u00e7i\u015f sa\u011flanm\u0131\u015f oluyor. Science\u00a0dergisinde online olarak yay\u0131mlanan \u00e7al\u0131\u015fmaya g\u00f6re, tam da bu anda kar\u0131\u015f\u0131m peroksidaz (peroksit molek\u00fcllerini par\u00e7alayan enzim) ve di\u011fer katalistlerle kar\u015f\u0131la\u015farak zehirli kimyasallar a\u00e7\u0131\u011fa \u00e7\u0131karan tepkimelere yol a\u00e7\u0131yor ve b\u00f6ce\u011fin arka k\u0131sm\u0131ndan adeta f\u0131\u015fk\u0131rmas\u0131n\u0131 sa\u011fl\u0131yor. Patlama s\u0131ras\u0131ndaki bas\u0131n\u00e7, genle\u015fme zar\u0131 olarak bilinen yap\u0131n\u0131n esnemesine ve haznelerin kapanmas\u0131na yol a\u00e7\u0131yor. B\u00f6ylelikle kimyasal ak\u0131\u015f\u0131 bir di\u011fer sefere kadar durdurulmu\u015f oluyor. Haznedeki bas\u0131n\u00e7 d\u00fc\u015ft\u00fc\u011f\u00fc zaman ise b\u00f6lgede kapak g\u00f6revi g\u00f6ren valf tekrar a\u00e7\u0131l\u0131yor ve kar\u0131\u015f\u0131m bir hazneden di\u011ferine tekrar ge\u00e7i\u015f yap\u0131yor. B\u00f6ceklerde ke\u015ffedilen bu proses ile yak\u0131n enjekt\u00f6r sistemlerinin geli\u015ftirilmesi planlan\u0131yor. Birbirine biti\u015fik halde bulunan kutik\u00fcler (bezlerin i\u00e7 yap\u0131s\u0131n\u0131 olu\u015fturan kaslar ve valflerden olu\u015fan yap\u0131lar) yap\u0131lar\u0131n tam manas\u0131yla anla\u015f\u0131lmas\u0131, \u00a0klasik kinematik modellerle yap\u0131lm\u0131\u015f reaksiyon haznelerini and\u0131r\u0131yor ve bu benzerlik motorlarda, rafinerilerde ve fabrikalarda kullan\u0131lan t\u00fcm sistemlerin geli\u015ftirilmesine olanak verebilir. \u00a0 Referans : AAAS.org, Mechanistic origins of bombardier beetle (Brachinini) explosion-induced defensive spray pulsation, www.sciencemag.org/content/348/6234/563", "tags": ["b\u00f6cekler (entomoloji)", "Eklembacakl\u0131lar \u015fubesi (Arthropoda)", "hayvanbilim (zooloji)", "Omurgas\u0131zlar grubu (Invertebrata)"]},
{"source": "bilimfili.com", "url": "https://bilimfili.com/tuylerimizin-dikilmesinden-duygularimiz-anlasilabilecek/", "category": "teknoloji", "date": "8 Haziran 2015", "title": "T\u00fcylerimizin dikilmesinden duygular\u0131m\u0131z anla\u015f\u0131labilecek", "content": "Ani bir duygu ak\u0131m\u0131 ile her insan t\u00fcyleri diken diken olma (piloereksiyon) durumunu ya\u015fam\u0131\u015ft\u0131r. Bu fizyolojik durumun sebebi ise k\u0131llar\u0131n ve v\u00fccut t\u00fcylerinin \u00e7evresindeki epitel doku (deri h\u00fccrelerinin) h\u00fccrelerinin b\u00fcz\u00fc\u015fmesidir. Aslan ve kediler gibi hayvanlar t\u00fcylerin diken diken olmas\u0131 mekanizmas\u0131n\u0131 geli\u015ftirmi\u015ftir. Bir u\u00e7tan dikilen t\u00fcyler ile (piloereksiyon) v\u00fccutlar\u0131n\u0131 oldu\u011fundan daha b\u00fcy\u00fck g\u00f6stermekte ve \u00f6zelliikle korku, k\u0131zg\u0131nl\u0131k gibi durumlarda d\u00fc\u015fmanlar\u0131na korku salmaktad\u0131r. \u0130nsan derisinde de bulunan piloereksiyon durumu, ani duygusal de\u011fi\u015fim s\u0131ras\u0131nda ger\u00e7ekle\u015fmektedir. \u0130lk piloereksiyon patch\u2019i (yama \u2013 eklenti),\u00a0Korea Advanced Institute of Science and Technology (KAIST) \u2013 \u00a0Biyo & Beyin M\u00fchendislik B\u00f6l\u00fcm\u00fc\u2019nden Profes\u00f6r Young-Ho Cho ve ekibi taraf\u0131ndan geli\u015ftirildi . \u0130nce ve esnek olan bu eklenti, say\u0131sal olarak insan duygu derecesini \u00f6l\u00e7ebiliyor. Yeni ve ilgin\u00e7 say\u0131labilecek teknoloji ile ilgili t\u00fcm veriler \u00a0Applied Physics Letters\u2019da yay\u0131mland\u0131. Ara\u015ft\u0131rman\u0131n ilham\u0131 ise Kore\u2019de yay\u0131mlanan bir ses yar\u0131\u015fmas\u0131 program\u0131 s\u0131ras\u0131nda izleyicilerin hissettiklerini ve (neredeyse hepimizin ya\u015fad\u0131\u011f\u0131) bu tip ani ve b\u00fcy\u00fck duygusal etkilerin duygusal sonu\u00e7lar\u0131n\u0131 \u00f6l\u00e7me merak\u0131ndan kaynakland\u0131. Bu yeni teknolojinin yeti\u015fkinlerde duygusal kayb\u0131n, duygusal olmayan davran\u0131\u015flar\u0131n ve tepkilerin ara\u015ft\u0131r\u0131lmas\u0131nda da kullan\u0131labilece\u011fi tart\u0131\u015f\u0131l\u0131yor. \u015eu an i\u00e7in, KAIST\u2019ta bulunan NanoSentuating Systems Laboratory\u2019de duygusal de\u011fer veya seviyenin, piloereksiyon \u015fiddeti ve b\u00f6lgesine olan etkisi ara\u015ft\u0131r\u0131l\u0131yor. Profes\u00f6r Cho; insanlar\u0131n duygusal hassasl\u0131klar\u0131na ve farkl\u0131 duygu \u00e7e\u015fitlerinin de\u011fi\u015fen \u015fiddetlerine ba\u011fl\u0131 olarak piloereksiyon \u015fiddetini ayarlad\u0131\u011f\u0131n\u0131 s\u00f6yl\u00fcyor. Ara\u015ft\u0131rmada a\u00e7\u0131kland\u0131\u011f\u0131 \u00fczere, ekstrem duygusal tepkilerin \u00f6l\u00e7\u00fclmesinde kullan\u0131lmak \u00fczere, bu yeni piloereksiyon eklentileri iki ila \u00fc\u00e7 y\u0131l i\u00e7erisinde uygulamalar\u0131n\u0131n insanlar\u0131n duygusal profillerinin ve hassasl\u0131klar\u0131n\u0131n belirlenmesi i\u00e7in geli\u015ftirilebilece\u011fi d\u00fc\u015f\u00fcn\u00fcl\u00fcyor. \u0130nsan duygular\u0131n\u0131n okunmas\u0131 ve izlenmesi ile ilgili etik konular a\u015f\u0131l\u0131rsa, kendine; \u00fczerine eklenen g\u00fc\u00e7 \u00fcreticileri ile enerji sa\u011flayan piloereksiyon yongalar\u0131 da \u00fcretilip kullan\u0131labilecek. \u00a0 Referans : Korea Advanced Institute of Science and Technology. \u201cGoosebump sensor reads your emotions.\u201d ScienceDaily. ScienceDaily, 3 June 2015. <www.sciencedaily.com/releases/2015/06/150603191851.htm>.", "tags": ["duygular", "fizyoloji"]},
{"source": "bilimfili.com", "url": "https://bilimfili.com/beyindeki-kan-akisini-izlemenin-hizli-bir-yolu/", "category": "teknoloji", "date": "31 Mart 2015", "title": "Beyindeki kan ak\u0131\u015f\u0131n\u0131 izlemenin h\u0131zl\u0131 bir yolu", "content": "G\u00f6rsel : JUNJIE YAO AND LIHONG V. WANG, WASHINGTON UNIVERSITY IN ST. LOUIS Kafatas\u0131n\u0131n kalkan g\u00f6revi g\u00f6rd\u00fc\u011f\u00fc , ya\u011fl\u0131 bir doku ile kaplanm\u0131\u015f bir organ olarak beyin, bilim insanlar\u0131 i\u00e7in \u00f6rnek almas\u0131 ve \u00e7al\u0131\u015fmas\u0131 en zor organ. Fonksiyonel manyetik rezonans g\u00f6r\u00fcnt\u00fcleme (fMRI), dokuya zarar vermeden kan ak\u0131\u015f\u0131 ve oksijen t\u00fcketiminde ger\u00e7ekle\u015fen de\u011fi\u015fiklikleri n\u00f6ron aktivasyonlar\u0131n\u0131 incelemeye yar\u0131yor fakat d\u00fc\u015f\u00fcnce h\u0131z\u0131na yeti\u015fmekten hen\u00fcz \u00e7ok uzak.. \u015eimdi ise \u00e7ok yeni bir teknik gelmi\u015f ge\u00e7mi\u015f \u00a0beyindeki kan ak\u0131\u015f\u0131n\u0131 \u00f6l\u00e7en en h\u0131zl\u0131 metot olacak, veriler ve sonu\u00e7lar bu hafta Nature Methods\u2019da yay\u0131mland\u0131. Teknik, lazer \u0131\u015f\u0131nlar\u0131n\u0131 k\u0131rm\u0131z\u0131 kan h\u00fccrelerinden yans\u0131tarak, milisaniyeden daha k\u0131sa bir s\u00fcrede bir g\u00f6r\u00fcnt\u00fc elde ediyor. Bu s\u00fcre yakla\u015f\u0131k olarak bir n\u00f6ronun ate\u015flenmesinden daha k\u0131sa bir s\u00fcreye tekab\u00fcl ediyor. Y\u00f6ntem fMRI tekni\u011finden \u00e7ok daha y\u00fcksek bir d\u00fczlemsel \u00e7\u00f6z\u00fcn\u00fcrl\u00fc\u011fe sahip. En g\u00fc\u00e7l\u00fc fMRI cihazlar\u0131 bile \u2013 hayvanlarda kullan\u0131lan \u2013 ancak bir milimetre geni\u015fli\u011finde ve binlerce h\u00fccrenin bulunabilece\u011fi bir alan\u0131 \u00a0g\u00f6r\u00fcnt\u00fcleyebiliyor. \u00d6l\u00e7\u00fcmlerini \u0131\u015f\u0131nlardan yans\u0131yan \u00a0sonik dalgalardan elde eden yeni teknik , tek bir k\u0131lcal damar\u0131 veya tek bir h\u00fccreyi g\u00f6r\u00fcnt\u00fcleyebiliyor. Teknik, insanlar\u0131n \u00fczerinde belli g\u00fcvenlik sorunlar\u0131ndan dolay\u0131 uygulanamaz durumda olsa da, beyin aktivitesine ba\u011fl\u0131 olarak oksijen t\u00fcketimini ve kan ak\u0131\u015f\u0131n\u0131 hatta de\u011fi\u015fimleri daha iyi anlamay\u0131 sa\u011flayacak bir y\u00f6ntem niteli\u011finde.Ne var ki \u0130nsan beyni \u00e7al\u0131\u015fmak i\u00e7in g\u00fcvenlik en temel soru.. Enstr\u00fcman , ayr\u0131ca beyin d\u0131\u015f\u0131nda kalp krizine de yol a\u00e7abilen damar t\u0131kan\u0131kl\u0131klar\u0131 , t\u0131kan\u0131kl\u0131k sebepleri \u00fczerine \u00e7al\u0131\u015fmak i\u00e7in de son derece g\u00fc\u00e7l\u00fc bir teknik. \u00a0 Referans : Sciencemag.org, A faster way to watch blood flow in the brain , http://news.sciencemag.org/brain-behavior/2015/03/faster-way-watch-blood-flow-brain", "tags": ["beyin", "g\u00f6r\u00fcnt\u00fcleme teknikleri"]},
{"source": "bilimfili.com", "url": "https://bilimfili.com/dna-peptid-yapilari-sayesinde-seffaf-ince-esnek-ekranlar-geliyor/", "category": "teknoloji", "date": "31 Mart 2015", "title": "DNA-Peptid Yap\u0131lar\u0131 Sayesinde \u015eeffaf, \u0130nce, Esnek Ekranlar Geliyor!", "content": "Ak\u0131ll\u0131 telefonlardan tabletler ve bilgisayar monit\u00f6rlerine ya da interaktif TV ekranlar\u0131na kadar elektronik g\u00f6r\u00fcnt\u00fc verme ara\u00e7lar\u0131 heryerdeler. An\u0131nda ve sabit ileti\u015fime olan talebin artmas\u0131yla daha kullan\u0131\u015fl\u0131 ta\u015f\u0131nabilir cihazlar\u0131n aciliyetini artt\u0131rd\u0131. Tel Aviv \u00dcniversitesi\u2019nden yap\u0131lan ve Nature Nanotechnology dergisinde yay\u0131nlanan \u00e7al\u0131\u015fmaya g\u00f6re yeni DNA-peptid yap\u0131s\u0131n\u0131 ince, \u015feffaf ve hatta esneyebilir ekranlar\u0131n \u00fcretiminde kullan\u0131m\u0131 m\u00fcmk\u00fcn. Molek\u00fcler mikrobiyoloji ve biyoteknoloji departman\u0131ndan Prof. Ehud Gazit ve doktora \u00f6\u011frencisi Or Berger\u2019in kimyac\u0131 Dr. Yuval Ebenstein ve Prof. Fernando Patolsky\u2019nin katk\u0131lar\u0131yla yap\u0131lan ara\u015ft\u0131rmaya g\u00f6re, biyonanoteknoloji te\u00e7hizat\u0131 sayesinde b\u00fct\u00fcn renkleri bug\u00fcn\u00fcn ekranlar\u0131n\u0131 olu\u015fturan bir\u00e7ok katmanl\u0131 sert ekranlar\u0131n aksine tek pixellik katlanabilir bir katmanda yay\u0131nlamak m\u00fcmk\u00fcn. Prof. Gazit\u2019e g\u00f6re \u00fcrettikleri materyal hafif, organik ve \u00e7evre dostu ayr\u0131ca Prof. Gazit\u2019in deyi\u015fiyle: \u2018\u2019 Materyalimiz katlanabilir ve tek bir katmanda bug\u00fcn kullan\u0131lan bir\u00e7ok katmanl\u0131 ekran yap\u0131s\u0131yla ayn\u0131 renk skalas\u0131n\u0131 yay\u0131nlayabilir. Sadece tek bir katman kullan\u0131ld\u0131\u011f\u0131ndan, \u00fcretim maliyetleri de minimuma indirebilirsiniz. Bu sayede t\u00fcketicilerin teknolojik \u00fcr\u00fcnlere daha d\u00fc\u015f\u00fck \u00fccret \u00f6deyerek sahip olmas\u0131 m\u00fcmk\u00fcn.\u2019\u2019 Ara\u015ft\u0131rmac\u0131lar \u00e7al\u0131\u015fmalar\u0131nda peptidlerin de\u011fi\u015fik kombinasyonlar\u0131n\u0131 test ettiler. Bunlar e\u015fi benzeri olmayan molek\u00fcler mimarinin \u00f6ztoplanmas\u0131na olanak sa\u011flayan, DNA \u00f6\u011feleriyle b\u00fct\u00fcnle\u015fik k\u0131sa protein par\u00e7alar\u0131.\nPeptidler ve DNA ya\u015fam\u0131n en temel iki yap\u0131 ta\u015f\u0131 konumunda. Her ya\u015fam formu i\u00e7erisindeki her h\u00fccre, b\u00f6ylesi yap\u0131 ta\u015flar\u0131na sahip. Biyonanoteknoloji alan\u0131nda bilim insanlar\u0131, bu yap\u0131 ta\u015flar\u0131n\u0131 metal ve plastik gibi inorganik materyallerle elde edilemeyen \u00f6zelliklerde yeni teknolojiler geli\u015ftirmekte kulland\u0131lar. Berger\u2019in belirtti\u011fine g\u00f6re, bu ara\u015ft\u0131rmada peptidlerin ve DNA\u2019n\u0131n sentetik hibrit molek\u00fcl\u00fc olan PNA-peptid n\u00fckleik asit \u00fczerine yo\u011funla\u015ft\u0131lar. De\u011fi\u015fik PNA dizileri tasarlay\u0131p sentezleyen ara\u015ft\u0131rmac\u0131lar, bunlarla nano-\u00f6l\u00e7\u00fcl\u00fc yap\u0131lar in\u015faa etmeyi denediler. Elektron mikroskopisi ve X-ray kristalogropisi gibi metotlar kullanan ara\u015ft\u0131rmac\u0131lar, sentezledikleri \u00fc\u00e7 molek\u00fcl\u00fcn d\u00fczenli yap\u0131lar i\u00e7erisinde birka\u00e7 dakika i\u00e7erisinde kendili\u011finden kurulabildi\u011fini ke\u015ffettiler. Bu yap\u0131lar DNA\u2019n\u0131n do\u011fal \u00e7ift sarmal yap\u0131s\u0131n\u0131 and\u0131r\u0131yorlard\u0131 fakat ayr\u0131ca peptid karakteristikleri sergiliyorlard\u0131. Bu da yeni materyalin dualitesini yans\u0131tan olduk\u00e7a benzersiz molek\u00fcler d\u00fczeniyle neticeleniyordu. DNA-benzeri yap\u0131n\u0131n ke\u015ffinden sonra \u00fczerinde birtak\u0131m testler uygulayan bilim insanlar\u0131, bulduklar\u0131 organik yap\u0131n\u0131n do\u011fal bir \u0131\u015f\u0131n\u0131r oldu\u011funu kan\u0131tlad\u0131lar. Yap\u0131lar\u0131n di\u011fer \u0131\u015f\u0131n\u0131r materyallerde oldu\u011fu gibi belirli bir renkte parlamalar\u0131n\u0131n aksine her renkte \u0131\u015f\u0131\u011f\u0131 yayabildi\u011fi de bulundu. Dahas\u0131 \u0131\u015f\u0131k emisyonunun voltaja kar\u015f\u0131l\u0131k olarak de\u011fi\u015fti\u011fi de g\u00f6zlemlendi, bu durum g\u00f6r\u00fcnt\u00fcleme ekranlar\u0131 gibi opto-elektronik cihaz yaratmak i\u00e7in m\u00fckemmel bir veri sunuyor. Makale Referans\u0131: Or Berger, Lihi Adler-Abramovich, Michal Levy-Sakin, Assaf Grunwald, Yael Liebes-Peer, Mor Bachar, Ludmila Buzhansky, Estelle Mossou, V. Trevor Forsyth, Tal Schwartz, Yuval Ebenstein, Felix Frolow, Linda J. W. Shimon, Fernando Patolsky, Ehud Gazit. Light-emitting self-assembled peptide nucleic acids exhibit both stacking interactions and Watson\u2013Crick base pairing. Nature Nanotechnology, 2015; DOI: 10.1038/nnano.2015.27 Yararlan\u0131lan kaynak:\u00a0American Friends of Tel Aviv University. (2015, March 30). Thin transparent flexible screens: Roll up your screen and stow it away?. ScienceDaily. Retrieved March 30, 2015 from www.sciencedaily.com/releases/2015/03/150330122526.htm", "tags": ["bilgisayar bilimleri", "DNA"]},
{"source": "bilimfili.com", "url": "https://bilimfili.com/hiperlens-ile-daha-minik-nesneler/", "category": "teknoloji", "date": "25 May\u0131s 2015", "title": "Hiperlens ile Daha K\u00fc\u00e7\u00fckleri G\u00f6rebilece\u011fiz", "content": "\u00c7ocuklar\u0131n \u201cy\u00fcr\u00fcyen yay\u201d diye bildi\u011fi \u00fcnl\u00fc Slinky oyuncaklar\u0131na benzeyen hiperlens tasar\u0131m\u0131, fotonik alan\u0131na yenilikler getiriyor. Meta-malzemeden yap\u0131lan bu hiperlens merdivenlerden yukar\u0131 \u00e7\u0131kam\u0131yor ama \u00e7ok minik nesneleri g\u00f6rmemize yard\u0131mc\u0131 oluyor. Buffalo \u00dcniversitesi\u2019nden elektrik m\u00fchendisi Prof.Natalia Litchinitser liderli\u011finde \u00e7al\u0131\u015fan ekip, Nature Communications dergisinde hen\u00fcz yay\u0131mlanan makalelerinde bu yeni arac\u0131 tan\u0131tt\u0131. \u015eu anda yap\u0131lan \u00f6ng\u00f6r\u00fcler, lensin ilerleyen zamanlarda en tehlikeli kanser formlar\u0131n\u0131n erken saptamas\u0131n\u0131n yap\u0131lmas\u0131nda i\u015fe yarayaca\u011f\u0131n\u0131 belirtiyor. Ayr\u0131ca nano-elektrik \u00fcretimde ilerlemeler sa\u011flamas\u0131 ve ara\u015ft\u0131rmac\u0131lar\u0131n tekil molek\u00fclleri inceleme becerilerini art\u0131rmas\u0131 bekleniyor. \u201cSa\u011fl\u0131k, nanoteknoloji ve di\u011fer pek \u00e7ok alanda k\u00fc\u00e7\u00fck nesnelerin g\u00f6r\u00fcnt\u00fclenmesine acil ihtiya\u00e7 var. Geli\u015ftirdi\u011fimiz hiperlens bu sorunu \u00e7\u00f6zmeye y\u00f6nelik b\u00fcy\u00fck bir potansiyele sahip,\u201d diyor Prof. Litchinitser. Mikroskop ve kamera gibi geleneksel optik sistemler k\u0131r\u0131lma dolay\u0131s\u0131yla s\u0131n\u0131rlanm\u0131\u015ft\u0131r. Yani \u0131\u015f\u0131\u011f\u0131n bir s\u0131n\u0131r \u00e7evresinde ya da yar\u0131ktan ge\u00e7mesi s\u0131ras\u0131nda b\u00fck\u00fclmesi, bu ara\u00e7lar\u0131n sa\u011flad\u0131\u011f\u0131 g\u00f6r\u00fcnt\u00fcn\u00fcn belli bir kaliteden yukar\u0131 \u00e7\u0131kmas\u0131na izin vermez. \u00d6rne\u011fin bir DVD\u2019de bulunan \u00e7ok yak\u0131n aral\u0131kl\u0131 izler, diske bakt\u0131\u011f\u0131n\u0131zda k\u0131r\u0131lmadan \u00f6t\u00fcr\u00fc bir g\u00f6kku\u015fa\u011f\u0131 deseni g\u00f6rmenize neden olur. K\u0131r\u0131lma, optik sistemlerin \u00e7\u00f6z\u00fcn\u00fcrl\u00fc\u011f\u00fcne \u00e7ok temel bir limit koyar. Bilimciler k\u0131r\u0131lma sorununu, do\u011fada hen\u00fcz ke\u015ffedilmeyen \u00f6zelliklere sahip malzemeler tasarlayarak, yani meta-malzemeleri kullanarak \u00e7\u00f6zmek i\u00e7in bir s\u00fcredir \u00e7al\u0131\u015f\u0131yor. Tipik bir meta-malzeme yineleyen desenlerden olu\u015fur. Desenlerin b\u00fcy\u00fckl\u00fc\u011f\u00fc, ilgilenilen g\u00f6r\u00fcng\u00fcde rol oynayan dalga boylar\u0131ndan daha k\u00fc\u00e7\u00fck tutulur. Meta-malzeme hiperlens, azalan dalgalar\u0131 (\u0130ng. evanescent waves) yay\u0131lan dalgalara (\u0130ng. propagating waves) d\u00f6n\u00fc\u015ft\u00fcrerek k\u0131r\u0131lma limiti ile ba\u015fa \u00e7\u0131kabiliyor. Bu d\u00f6n\u00fc\u015f\u00fcm ger\u00e7ekle\u015fti\u011finde, geleneksel g\u00f6r\u00fcnt\u00fclemede kaybolan azalan dalgalar toplan\u0131p, standart optik bile\u015fenlerle iletilebiliyor. \u0130lk meta-malzeme hiperlenslerin bir b\u00f6l\u00fcm\u00fc \u00e7ok ufak e\u015fmerkezli g\u00fcm\u00fc\u015f ve yal\u0131tkan halkalardan olu\u015fuyordu. Fakat bu tasar\u0131m sadece \u00e7ok dar bir dalgaboyu yelpazesinde i\u015fe yar\u0131yor ve rezonanstan \u00f6t\u00fcr\u00fc b\u00fcy\u00fck kay\u0131plar veriyordu. Buffalo \u00dcniversitesi ekibi, e\u015fmerkezli halkalar yerine k\u00fcresel formda minik alt\u0131n ve PMMA (saydam bir termoplastik) dilimleri kullan\u0131yor. Bu meta-malzeme hiperlens dizayn\u0131 g\u00f6r\u00fcn\u00fcr \u0131\u015f\u0131k frekans yelpazesinde k\u0131r\u0131n\u0131m limitinin \u00f6tesine ge\u00e7ebiliyor. Dahas\u0131, bir optik dalga k\u0131lavuzu ile t\u00fcmle\u015fik h\u00e2le getirilebildi\u011finden, hiperlens temelli medikal endoskoplar\u0131 m\u00fcmk\u00fcn k\u0131l\u0131yor. G\u00fcn\u00fcm\u00fczde kulllan\u0131lmakta olan y\u00fcksek \u00e7\u00f6z\u00fcn\u00fcrl\u00fckl\u00fc endoskoplar 10.000 nanometre boyutuna kadar olan nesneleri se\u00e7ebiliyor. Hiperlens kullan\u0131m\u0131 ile bunun 250 nanometreye kadar d\u00fc\u015f\u00fcr\u00fclebilece\u011fi \u00f6ng\u00f6r\u00fcl\u00fcyor. B\u00f6yle bir ara\u00e7 ku\u015fkusuz t\u0131bbi te\u015fhisler a\u00e7\u0131s\u0131ndan son derece yararl\u0131 olacakt\u0131r. Hiperlensin bir di\u011fer potansiyel kullan\u0131m alan\u0131n\u0131n ise optik nanolitografi olmas\u0131 bekleniyor. Bu alanda kaydedilecek ilerlemeler yeni nesil optoelektronik ayg\u0131tlar, veri depolama s\u00fcr\u00fcc\u00fcleri, sens\u00f6rler ve daha pek \u00e7ok \u00e7e\u015fitli ara\u00e7-gerecin ortaya \u00e7\u0131kmas\u0131 anlam\u0131na geliyor. \u00a0 Kaynak:\u00a0\u201cExperimental demonstration of a non-resonant hyperlens in the visible spectral range.\u201d Nature Communications 6, Article number: 7201 DOI: 10.1038/ncomms8201", "tags": ["g\u00f6r\u00fcnt\u00fcleme teknikleri", "meta-malzeme"]},
{"source": "bilimfili.com", "url": "https://bilimfili.com/yeni-ayna-teknolojisi-ile-ne-yansitilacagi-secilebiliyor/", "category": "teknoloji", "date": "6 Nisan 2015", "title": "Yeni Ayna Teknolojisi \u0130le Ne Yans\u0131t\u0131laca\u011f\u0131 Se\u00e7ilebiliyor", "content": "\u201cG\u00f6zler kalbin aynas\u0131d\u0131r\u201d ne var ki aynalar size her zaman resmin tamam\u0131n\u0131 g\u00f6stermez. Yeni bir ayna teknolojisi neyi g\u00f6sterece\u011fini se\u00e7ip ay\u0131klayabiliyor. \u00d6yle ki, \u0131\u015f\u0131\u011f\u0131n sadece se\u00e7ilen herhangi bir dalga boyunu yans\u0131tabilir ve geri kalan t\u00fcm dalga boylar\u0131ndaki \u0131\u015f\u0131\u011f\u0131n \u2013 transparan gibi davranarak \u2013 ge\u00e7ip gitmesine izin verebilir. B\u00f6yle bir teknoloji \u00e7ok daha verimli uydu antenleri yapmak i\u00e7in son derece i\u015fe yarar olacakt\u0131r. Bug\u00fcn Physical Review Letters dergisinde yay\u0131mlanan \u00e7al\u0131\u015fma dahilinde \u201cmetamaddeler\u201d olarak bilinen maddelerden aynalar yap\u0131ld\u0131. Bu sentetik maddeler belli dalga boylar\u0131ndaki \u0131\u015f\u0131klar\u0131 manip\u00fcle edebilen elementlerden yap\u0131l\u0131yor. Enerji evren boyunca \u0131\u015f\u0131k h\u0131z\u0131nda yolculuk eder ve bunu elektromanyetik radyasyon formu ile ger\u00e7ekle\u015ftirir. Bu radyasyonun ne oldu\u011fu \u0131\u015f\u0131\u011f\u0131n dalga boyuna ya da ba\u015fka bir deyi\u015fle rengine ba\u011fl\u0131d\u0131r. S\u0131radan aynalar g\u00fcm\u00fc\u015fi bir katman i\u00e7erir ve radyasyonun bir \u00e7ok t\u00fcr\u00fcn\u00fc yans\u0131t\u0131r ki buna g\u00f6r\u00fclebilir \u0131\u015f\u0131k da dahil. Yeni metamaddelerden yap\u0131lma \u201cmetaayna\u201dlar *\u00a0\u00e7ok daha farkl\u0131 bir g\u00f6r\u00fcn\u00fc\u015fe sahip ve milimetreden daha geni\u015f olmayan bak\u0131r tel dolamalar\u0131n\u0131n plasti\u011fe g\u00f6m\u00fclmesiyle olu\u015fturuluyor. Finlandiya Aalto \u00dcniversitesi\u2019ndeki ara\u015ft\u0131rma ekibi 60-milimetre dalgaboyunda \u0131\u015f\u0131k \u0131\u015f\u0131nlar\u0131n\u0131 aynaya g\u00f6nderdiler. Bu b\u00fcy\u00fckl\u00fck bizim genelde sanal ileti\u015fimde kulland\u0131\u011f\u0131m\u0131z dalgaboyu b\u00fcy\u00fckl\u00fc\u011f\u00fcne e\u015fit. I\u015f\u0131nlar bak\u0131r tellerde bir ak\u0131m yaratt\u0131 ve tellerden radyasyon yay\u0131l\u0131m\u0131 ba\u015flad\u0131. Yay\u0131lan radyasyon \u00a0di\u011fer tim mikrodalgalar ile etkile\u015fime girdi. Ara\u015ft\u0131rmac\u0131lar kullan\u0131lacak tellerin boyut ve \u015fekilleri \u00fczerine de\u011ferlendirmeler yapt\u0131 ve 60 milimetre dalgaboyundaki mikrodalgalar\u0131 her a\u00e7\u0131dan yans\u0131tabilecek aynay\u0131 tasarlad\u0131lar. Bu dalgaboyu d\u0131\u015f\u0131ndaki di\u011fer t\u00fcm mikrodalgalar aynan\u0131n i\u00e7inden ge\u00e7erek yolculuklar\u0131na devam ediyor. Uydular\u0131n uzaydaki yer s\u0131k\u0131\u015f\u0131kl\u0131\u011f\u0131na ciddi bir \u00e7\u00f6z\u00fcm niteli\u011fi ta\u015f\u0131yan bu geli\u015fme ile uydular\u0131n g\u00fcne\u015f panellerinin \u00fczerine mikrodalga antenleri kolayl\u0131kla yerle\u015ftirilebilecek. Antenler g\u00fcne\u015f \u0131\u015f\u0131nlar\u0131n\u0131 kesmeden (yans\u0131tmadan) i\u00e7lerinden ge\u00e7irecek ve ayn\u0131 zamanda da D\u00fcnya ile ileti\u015fim kurmak i\u00e7in mikrodalgalar\u0131 toplayabilecek. * Yaz\u0131 i\u00e7inde ayna kelimesi genel olarak yans\u0131t\u0131c\u0131 anlam\u0131nda kullan\u0131lm\u0131\u015ft\u0131r.\u00a0 Referans :\u00a0societyforscience.org, New mirror picky in what it reflects, https://student.societyforscience.org/article/new-mirror-picky-what-it-reflects\nG\u00f6rsel : V.S. ASADCHY ET AL/PHYSICAL REVIEW LETTERS 2015", "tags": ["meta-malzeme"]},
{"source": "bilimfili.com", "url": "https://bilimfili.com/cuce-gezegen-ceres-hic-bu-kadar-yakindan-gorulmemisti/", "category": "teknoloji", "date": "12 Haziran 2015", "title": "C\u00fcce gezegen Ceres\u2019e hi\u00e7 bu kadar yakla\u015fmam\u0131\u015ft\u0131k", "content": "UCLA\u2019da Uzay Fizi\u011fi ve Gezegen Bilimi Profes\u00f6r\u00fc Christopher Russell \u00f6nc\u00fcl\u00fc\u011f\u00fcnde y\u00fcr\u00fct\u00fclen NASA misyonundan c\u00fcce gezegen Ceres\u2019in yeni foto\u011fraflar\u0131 yay\u0131mland\u0131. Ceres, Mars ve J\u00fcpiter aras\u0131nda bulunan en b\u00fcy\u00fck asteroid (k\u00fc\u00e7\u00fck gezegen) olarak biliniyor. Foto\u011fraflar, Ceres\u2019i y\u00fczeyinden 2,700 mil uzaktan g\u00f6zleyen uzay arac\u0131 Dawn\u2019dan g\u00f6nderildi. NASA bununla birlikte, bu gizemli ve \u00fczerinde geni\u015f kraterler bulunan gezegenle ilgili bir dakikal\u0131k animasyon video da yay\u0131mlad\u0131. Christopher Russell konu ile ilgili : \u201d Ceres\u2019ten \u00f6\u011frendi\u011fimiz neredeyse her \u015fey yeni. Ona sayg\u0131yla kar\u0131\u015f\u0131k korku ve b\u00fct\u00fcn cehaletimizle yakla\u015f\u0131yoruz ve inceliyoruz\u201d \u015feklinde bir a\u00e7\u0131klama yapt\u0131. Dawn\u2019\u0131n Ceres\u2019e yapt\u0131\u011f\u0131 ziyaret, 6 Mart\u2019ta ba\u015flad\u0131 ve bir y\u0131ldan daha uzun s\u00fcrecek \u015fekilde planland\u0131. Dawn, 2012 y\u0131l\u0131nda Temmuz ve Eyl\u00fcl aras\u0131nda, Mars ve J\u00fcpiter aras\u0131ndaki asteroid ku\u015fa\u011f\u0131nda bulunan ikinci b\u00fcy\u00fck asteroid olan Vesta\u2019y\u0131 izlemekteydi. Vesta\u2019dan D\u00fcnya\u2019ya ula\u015fan k\u00fc\u00e7\u00fckl\u00fc b\u00fcy\u00fckl\u00fc g\u00f6k ta\u015flar\u0131n\u0131 inceleyerek, g\u00f6k bilimciler G\u00fcne\u015f sisteminin ilk zamanlar\u0131 ile ilgili bir \u00e7ok bilgi edindiler. Ceres\u2019ten gelen bir g\u00f6kta\u015f\u0131 kayd\u0131 hen\u00fcz bulunmuyor ancak ikisinin de birbirinden farkl\u0131 cisimler oldu\u011fu d\u00fc\u015f\u00fcn\u00fcl\u00fcyor. \u00d6rne\u011fin Dawn Vesta\u2019da su ile ilgili \u00e7ok az kan\u0131t buldu ancak Russell\u2019a g\u00f6re Ceres, ta\u015fl\u0131 y\u00fczeyinin alt\u0131nda hat\u0131r\u0131 say\u0131l\u0131r derecede su veya buz bulunduruyor olabilir. Suyun varl\u0131\u011f\u0131 Ceres\u2019in y\u00fczeyindeki da\u011f \u00e7\u0131k\u0131nt\u0131lar\u0131n\u0131n ve kraterlerin kaymas\u0131 i\u00e7in gereken s\u00fcreyi ve ayn\u0131 zamanda genel yery\u00fcz\u00fc \u015fekilleri y\u00fcksekli\u011fi ve y\u00fczeydeki mineral oran\u0131n\u0131 etkileyebilir. Ayr\u0131ca Russell, Ceres\u2019in Vesta\u2019dan farkl\u0131 olarak \u00e7ok zay\u0131f da olsa bir atmosferi olabilece\u011fini hatta \u00fczerinde ya\u015fam\u0131n bile var olabilece\u011fini d\u00fc\u015f\u00fcn\u00fcyor. Dawn uzay arac\u0131, NASA\u2019n\u0131n 2007\u2019de g\u00f6nderdi\u011fi ve Ay d\u0131\u015f\u0131nda iki k\u00fc\u00e7\u00fck gezegen yap\u0131s\u0131n\u0131 inceleyen ilk ara\u015ft\u0131rma arac\u0131 olma \u00f6zelli\u011fi ta\u015f\u0131yor. \u015eimdiki beklenti ise Ceres\u2019in \u015feklini, b\u00fcy\u00fckl\u00fc\u011f\u00fcn\u00fc, madde kompozisyonunu, i\u00e7 yap\u0131s\u0131n\u0131, tektonik ve termal evrimini \u00a0tam olarak anlamak. Bulgular \u00a0\u015fu an i\u00e7in Vesta ve Ceres\u2019in nas\u0131l \u015fartlar alt\u0131nda olu\u015ftu\u011funu daha iyi anlamay\u0131 sa\u011fl\u0131yor. \u0130yon prop\u00fclsiyonu olarak bilinen ileri NASA teknolojisi ile \u00e7al\u0131\u015fan Dawn, standart roketlere g\u00f6re yak\u0131t\u0131n\u0131 10 kat daha verimli kullan\u0131yor. \u00dczerinde iki adet y\u00fcksek \u00e7\u00f6z\u00fcn\u00fcrl\u00fckl\u00fc kamera, y\u00fczey minerallerini tan\u0131lamak i\u00e7in biri g\u00f6r\u00fcl\u00fcr di\u011feri k\u0131z\u0131l\u00f6tesi spektruma yak\u0131n iki ayr\u0131 haritalama spektrometresi ve y\u00fczey topra\u011f\u0131nda demir ve hidrojenin varl\u0131\u011f\u0131n\u0131 tespit etmek \u00fczere bir gama \u0131\u015f\u0131n\u0131 ve n\u00f6tron spektrometresi\u00a0bulunuyor. NASA, f\u0131rlat\u0131lmas\u0131ndan yap\u0131m\u0131na kadar Dawn\u2019\u0131n t\u00fcm masraflar\u0131n\u0131n 472 milyon dolara mal oldu\u011funu a\u00e7\u0131klad\u0131. Ara\u015ft\u0131rma ekibi ba\u015fta olmak \u00fczere di\u011fer g\u00f6k bilimciler, uzay ara\u015ft\u0131rmalar\u0131 ile kar\u015f\u0131la\u015ft\u0131r\u0131ld\u0131\u011f\u0131nda fiyat-performans a\u00e7\u0131s\u0131ndan Dawn\u2019\u0131 \u00e7ok olumlu de\u011ferlendiriyor. Vesta ve Ceres\u2019i incelemek \u00fczere d\u00fczenlenecek iki ayr\u0131 ara\u015ft\u0131rman\u0131n \u00e7ok daha pahal\u0131ya mal olaca\u011f\u0131 s\u00f6yleniyor. Russell ve ekibi Dawn\u2019\u0131n y\u00fcr\u00fctt\u00fc\u011f\u00fc bilimsel ara\u015ft\u0131rmay\u0131 takip etmek ve analiz etmekle y\u00fck\u00fcml\u00fc. Bu ba\u011flamda ara\u015ft\u0131rman\u0131n yay\u0131nlar\u0131n\u0131 da onlar \u00fcstleniyor ve 2014\u2019te Ulusal Uzay ve Havac\u0131l\u0131k M\u00fczesi\u2018nin en y\u00fcksek onurlu uzay bilimi ve teknolojisi \u00f6d\u00fcl\u00fc olan Trophy for Current Achievement ile ba\u015far\u0131lar\u0131n\u0131 ta\u00e7land\u0131rd\u0131lar. Ara\u015ft\u0131rmac\u0131lar Dawn uzay arac\u0131n\u0131n, ara\u015ft\u0131rma ekibinden bile daha iyi bir i\u015f \u00e7\u0131kard\u0131\u011f\u0131n\u0131 d\u00fc\u015f\u00fcn\u00fcyor. \u00a0 \u00a0 Referans : University of California \u2013 Los Angeles. \u201cClosest ever look at dwarf planet Ceres: First images from Dawn spacecraft produce 3-D model of \u2018mysterious\u2019 terrain.\u201d ScienceDaily. ScienceDaily, 11 June 2015. <www.sciencedaily.com/releases/2015/06/150611161302.htm>", "tags": ["Ceres", "Dawn uzay arac\u0131", "gezegencikler (asteroidler)"]},
{"source": "bilimfili.com", "url": "https://bilimfili.com/yeni-nesil-akilli-telefonlar-fotografi-cekilen-nesnenin-kimyasal-icerigini-gosterecek/", "category": "teknoloji", "date": "8 Nisan 2015", "title": "Yeni Nesil Ak\u0131ll\u0131 Telefonlar Foto\u011fraf\u0131 \u00c7ekilen Nesnenin Kimyasal \u0130\u00e7eri\u011fini G\u00f6sterecek", "content": "Foto\u011fraf\u0131n\u0131 ya da videosunu \u00e7ekti\u011finiz bir \u015feyin kimyasal bile\u015fimi hakk\u0131nda anl\u0131k bir bilgilendirmeye sahip olaca\u011f\u0131n\u0131z\u0131 d\u00fc\u015f\u00fcn\u00fcn. Normalin \u00fczerinde bir fiyatla sipari\u015f etti\u011finiz bir i\u00e7kinin asl\u0131nda ne kadar alkol i\u00e7erdi\u011fini ya da marketten sat\u0131n ald\u0131\u011f\u0131n\u0131z bir meyvenin b\u00f6cek ilac\u0131yla kapl\u0131 olup olmad\u0131\u011f\u0131n\u0131 bilmek istersiniz de\u011fil mi? O halde m\u00fcjdeli haberi verelim, ufukta b\u00f6yle bir kamera g\u00f6z\u00fck\u00fcyor. Tel Aviv University\u2019den elektrik m\u00fchendisleri; bir objenin ya da i\u00e7ece\u011fin kimyasal i\u00e7eri\u011fini bir foto\u011fraf ya da video ile saptayabilecek ve ak\u0131ll\u0131 telefonlarda kullan\u0131labilecek bir cihaz icat ettiler. Kameran\u0131n birinci nesil g\u00f6sterimi Hiper-spektral g\u00f6r\u00fcnt\u00fcleme; insanlar\u0131n farkl\u0131 t\u00fcrdeki maddelerin kimyasal \u00f6zelliklerini g\u00f6remedi\u011fi \u0131\u015f\u0131k frekanslar\u0131nda tarama yapar. Uydular\u0131n topraktaki suyu ve besin \u00f6\u011felerini saptamak i\u00e7in, \u00e7ift\u00e7ilerin ekinlerinin durumunu g\u00f6rebilmek i\u00e7in ya da maden aramalar\u0131nda yer alt\u0131ndaki mineral ve gaz depozitlerinin yerini saptamak i\u00e7in bu tipte bir g\u00f6r\u00fcnt\u00fcleme teknolojisi kullan\u0131l\u0131yor. Bu tipte bir kimyasal duyarl\u0131l\u0131k ayn\u0131 zamanda b\u00fcy\u00fck ve daha sofistike kameralarda da kullan\u0131lm\u0131\u015ft\u0131, ancak ekip, kendi icatlar\u0131n\u0131n ilk kez ak\u0131ll\u0131 telefonlara yerle\u015ftirilebilecek bir \u00f6zellikte oldu\u011funu s\u00f6yl\u00fcyor. Bu yeni icad\u0131n optik bile\u015feni; i\u00e7erdi\u011fi mikroi\u015flemciler ve sens\u00f6rler gibi di\u011fer bile\u015fenleri sayesinde \u00e7ok k\u00fc\u00e7\u00fck makinelerle ili\u015fkilendirilebilen MEMS (Mikro-Elektro-Mekanik-Sistemler) teknolojisine\u00a0dayan\u0131yor. Ekip seri \u00fcretime uygun olan icatlar\u0131n\u0131n standart b\u00fct\u00fcn ak\u0131ll\u0131 telefon kameralar\u0131yla uyumlu oldu\u011funu s\u00f6yl\u00fcyor. Ekip \u00fcyesi David Mendlovic; hiper-spektral g\u00f6r\u00fcnt\u00fclemenin t\u00fcketici elektroni\u011fi, otomobil end\u00fcstrisi, biyoteknoloji ve ya\u015fam alan\u0131 g\u00fcvenli\u011fi teknolojisinde \u00a0\u00f6nemli bir role sahip olaca\u011f\u0131n\u0131 s\u00f6yl\u00fcyor. Bu yeni yakla\u015f\u0131m teoride kula\u011fa ho\u015f geliyor ancak, ekibin \u00e7ok geni\u015f bir \u00e7apta de\u011fi\u015fik kimyasallar\u0131n hiperspektral i\u015faretlerini i\u00e7eren bir veritaban\u0131 olu\u015fturmalar\u0131 gerekiyor. Kimyasal i\u015faretleri i\u00e7eren bir veritaban\u0131 ile, ara\u015ft\u0131rmac\u0131lar g\u00f6r\u00fcnt\u00fclerden bilgi elde edebilir ve s\u00f6z konusu nesnenin i\u00e7erdi\u011fi kimyasal\u0131 mevcut verilerle e\u015fle\u015ftirebilirler. Kaynaklar:\n1- Tel Aviv University,\u00a0https://www.aftau.org/news-page-computers\u2013technology?=&storyid4702=2183&ncs4702=3\n2-\u00a0Myles Gough, \u201cThese new smartphone cameras could tell you what an object is made of\u201d,\u00a0http://www.sciencealert.com/new-smartphone-cameras-could-tell-you-what-an-object-is-made-of\n3- MEMS Teknolojisi Nedir?,\u00a0https://www.mems-exchange.org/MEMS/what-is.html", "tags": ["biyoteknoloji", "g\u00f6r\u00fcnt\u00fcleme teknikleri", "telefonlar"]},
{"source": "bilimfili.com", "url": "https://bilimfili.com/dokunmatik-ekranlar-nereye-dokundugumuzu-nasil-biliyor/", "category": "teknoloji", "date": "9 Nisan 2015", "title": "Dokunmatik Ekranlar Nereye Dokundu\u011fumuzu Nas\u0131l Biliyor?", "content": "Fiyatlar\u0131n\u0131n son on y\u0131lda giderek d\u00fc\u015fmesiyle dokunmatik ekranlar gitgide s\u0131radanla\u015ft\u0131lar. Tabletlerde, ATM\u2019lerde, ak\u0131ll\u0131 telefonlarda ve navigasyon cihazlar\u0131nda dokunmatik ekranlar kullan\u0131l\u0131yor. Birinin dokundu\u011funu alg\u0131layabilmek i\u00e7in dokunmatik ekranlarda kullan\u0131lan \u00fc\u00e7 temel sistem vard\u0131r: Diren\u00e7li sistem bir iletkenle kaplanm\u0131\u015f olan cam bir panelden ve diren\u00e7li metalik bir katmandan olu\u015fur. Bu iki katman ara par\u00e7alarla ayr\u0131 tutulur ve \u00e7izilmeye dayan\u0131kl\u0131 katman b\u00fct\u00fcn kurulumun en \u00fcst\u00fcnde durur. Ekran i\u015flevsel durumdayken iki tabaka aras\u0131ndan elektrik ak\u0131m\u0131 ge\u00e7er. Kullan\u0131c\u0131 ekrana dokundu\u011fu zaman bu iki katman tam da bu dokunulan noktada birbirine temas eder. Elektrik alandaki de\u011fi\u015fim kaydedilir ve bu kontak noktas\u0131n\u0131n koordinatlar\u0131 bilgisayar taraf\u0131ndan hesaplan\u0131r. Koordinatlar bilindi\u011fi zaman \u00f6zel bir s\u00fcr\u00fcc\u00fc bu dokunu\u015fu, fare s\u00fcr\u00fcc\u00fcs\u00fcn\u00fcn farenin hareketlerini t\u0131klama ya da s\u00fcr\u00fcklemeye d\u00f6n\u00fc\u015ft\u00fcrmesi gibi, i\u015fletim sisteminin anlayaca\u011f\u0131 bir hale getirir. Kapasitif sistemde elektrik y\u00fck\u00fcn\u00fc depolayan tabaka ekran\u0131n cam panelinde yer al\u0131r. Kullan\u0131c\u0131 parma\u011f\u0131yla ekrana dokundu\u011fu zaman elektrik y\u00fck\u00fcn\u00fcn bir k\u0131sm\u0131 kullan\u0131c\u0131ya aktar\u0131l\u0131r, b\u00f6ylece kapasitif tabakadaki y\u00fck oran\u0131 azal\u0131r. Bu azalma ekran\u0131n her bir k\u00f6\u015fesinde konumlanm\u0131\u015f olan devreler taraf\u0131ndan \u00f6l\u00e7\u00fcl\u00fcr. Bilgisayar k\u00f6\u015felerin birbirlerine g\u00f6re y\u00fck farklar\u0131na g\u00f6re, ekranda tam olarak nereye dokunuldu\u011funu saptar ve bu bilgiyi dokunmatik ekran s\u00fcr\u00fcc\u00fcs\u00fc yaz\u0131l\u0131m\u0131na iletir. Kapasitif sistemin diren\u00e7li sisteme g\u00f6re bir avantaj\u0131 kapasitif sistemde \u0131\u015f\u0131k neredeyse %90 oran\u0131nda iletilirken bu oran diren\u00e7li sistemde %70 civar\u0131ndad\u0131r. Bu y\u00fczden kapasitif sistemde diren\u00e7li sisteme g\u00f6re daha net g\u00f6r\u00fcnt\u00fc kalitesine sahiptir. Y\u00fczeysel akustik dalga sisteminin ekran\u0131nda bir al\u0131c\u0131 bir de verici olmak \u00fczere iki adet d\u00f6n\u00fc\u015ft\u00fcr\u00fcc\u00fc, ekrandaki cam plakan\u0131n X ve Y eksenleri boyunca konumlanm\u0131\u015ft\u0131r. Ayr\u0131ca cam plakan\u0131n \u00fcst\u00fcnde bir d\u00f6n\u00fc\u015ft\u00fcr\u00fcc\u00fcden di\u011ferine aktaran elektrik sinyalini yans\u0131tan reflekt\u00f6rler de vard\u0131r. Al\u0131c\u0131 olan d\u00f6n\u00fc\u015ft\u00fcr\u00fcc\u00fc, dalgan\u0131n herhangi bir dokunu\u015fla b\u00f6l\u00fcn\u00fcp b\u00f6l\u00fcnmedi\u011fini her an tespit edebilir ve buna g\u00f6re yerini saptayabilir. Dalga sisteminde ekranda metalik katman\u0131n olmay\u0131\u015f\u0131 %100 \u0131\u015f\u0131k verimi ve m\u00fckemmel netlikte g\u00f6r\u00fcnt\u00fc olu\u015fmas\u0131na olanak sa\u011flar. Bu da y\u00fczeysel akustik dalga sisteminin ayr\u0131nt\u0131l\u0131 grafikleri g\u00f6sterebilmek i\u00e7in en iyi sistem olmas\u0131n\u0131 sa\u011flar. Bu sistemlerin birbirinden ayr\u0131ld\u0131\u011f\u0131 bir di\u011fer konu ise hangi uyaranlar\u0131n dokunma olarak alg\u0131lanaca\u011f\u0131 \u00fczerinedir. Diren\u00e7li sistem iki tabaka birbirine temas etti\u011fi s\u00fcrece bunu dokunma olarak alg\u0131lar; parmakla ya da kau\u00e7uk bir topla dokunman\u0131z hi\u00e7 fark etmez. Di\u011fer yandan kapasitif sistem dokunma olarak alg\u0131lamas\u0131 i\u00e7in iletken bir girdi gerektirir, bu genellikle parma\u011f\u0131m\u0131zd\u0131r. Y\u00fczeysel akustik dalga sistemi kalem ucu gibi sert ya da k\u00fc\u00e7\u00fck objeler d\u0131\u015f\u0131nda bir \u00e7ok nesne ile dokunmam\u0131za olanak sa\u011flayarak daha \u00e7ok diren\u00e7li sistem gibi \u00e7al\u0131\u015f\u0131r. Fiyat olarak de\u011ferlendirdi\u011fimizde, diren\u00e7li sistem aralar\u0131ndan en ucuzu ve g\u00f6r\u00fcnt\u00fc kalitesi en d\u00fc\u015f\u00fck oland\u0131r ve katmanlar\u0131 sert objeler y\u00fcz\u00fcnden zarar g\u00f6rebilir. Cep telefonlar\u0131n\u0131n daha eski modelleri diren\u00e7li sistem kullan\u0131r. Y\u00fczeysel akustik dalga sistemi de genellikle en pahal\u0131 oland\u0131r.", "tags": ["bilgisayar bilimleri", "telefonlar"]},
{"source": "bilimfili.com", "url": "https://bilimfili.com/yuksek-verimli-dusuk-maliyetli-grafen-ampulleri-geliyor/", "category": "teknoloji", "date": "2 Nisan 2015", "title": "Y\u00fcksek Verimli D\u00fc\u015f\u00fck Maliyetli Grafen Ampulleri Geliyor!", "content": "S\u00f6ylenenlere bak\u0131l\u0131rsa harika-materyal grafenden yap\u0131lm\u0131\u015f ampuller bu y\u0131l\u0131n sonunda sat\u0131\u015fa sunulacak. Daha parlak, daha ucuz, uzun \u00f6m\u00fcrl\u00fc ve en iyi LEDlere k\u0131yasla %10 daha az enerji kullanacak olmas\u0131ndan kaynakl\u0131 da olduk\u00e7a umut verici olaca\u011fa benziyor. Parlakl\u0131\u011f\u0131 ayarlanabilir ampul, grafenle kapl\u0131 LED \u015feklinde filaman i\u00e7eriyor.D\u00fcnyan\u0131n ilk iki boyutlu materyali olan grafen, yaln\u0131zca bir atom kal\u0131nl\u0131\u011f\u0131nda (sa\u00e7 telinden 1 milyon kat daha ince) ve \u00e7elikten 200 kat daha g\u00fc\u00e7l\u00fc , s\u00fcper-esnek ve ayn\u0131 zamanda da daha iletken. Bu \u00f6zelliklerinden dolay\u0131 da grafene \u201charika materyal\u201d \u00fcnvan\u0131 verilmi\u015f. E\u011fer her \u015fey planland\u0131\u011f\u0131 gibi giderse, grafen ilk kez pazara \u00e7\u0131km\u0131\u015f olacak.\u0130ngiltere\u2019deki University of Manchester\u2019dan ara\u015ft\u0131rmac\u0131lara g\u00f6re; \u00a0ilk kez 2004 y\u0131l\u0131nda ke\u015ffedilen grafenin iletkenlik kapasitesi, bu ampulleri olduk\u00e7a verimli k\u0131lacak. Ara\u015ft\u0131rmac\u0131lar; grafen ampullerinin; materyalin ke\u015ffinden 11 y\u0131l \u2013bilimsel zamanlamaya g\u00f6re \u00e7ok k\u0131sa bir s\u00fcre\u2013 sonra ger\u00e7eklik kazanmas\u0131n\u0131n grafen \u00fcr\u00fcnlerinin giderek yayg\u0131nla\u015faca\u011f\u0131n\u0131n bir g\u00f6stergesi oldu\u011funu s\u00f6yl\u00fcyorlar. Ara\u015ft\u0131rmac\u0131lardan Colin Bailey; bunun yaln\u0131zca bir ba\u015flang\u0131\u00e7 oldu\u011funu, grafen temelli uygulamalar\u0131n giderek geli\u015fece\u011fini s\u00f6yl\u00fcyor. Bailey\u2019nin hakl\u0131 oldu\u011funu s\u00f6ylemekte bir sak\u0131nca yok, \u00e7\u00fcnk\u00fc evlerimizde ve i\u015f yerlerimizde kulland\u0131\u011f\u0131m\u0131z enerjide %10\u2019luk bir tasarrufu sa\u011flayabilmek b\u00fcy\u00fck bir ba\u015flang\u0131\u00e7 olacak. En basit formunda grafen; alt\u0131gen \u015feklinde dizili tek katman karbon atomlar\u0131ndan olu\u015fuyor. Mikroskop alt\u0131nda g\u00f6zlemlendi\u011finde petek g\u00f6r\u00fcnt\u00fcs\u00fcne benziyor ve bu yap\u0131da olu\u015fu inan\u0131lmaz g\u00fc\u00e7l\u00fc\u011f\u00fcn\u00fcn arkas\u0131ndaki s\u0131r asl\u0131nda. Kendi grafeninizi bir par\u00e7a bant (bildi\u011fimiz k\u0131rtasiye band\u0131) ve biraz grafit kur\u015fun kalem ucu kullanarak yapabilirsiniz. Ancak end\u00fcstriyel d\u00fczeyde grafenin \u00fcretimi biraz karma\u015f\u0131k bir hal al\u0131yor. Bir par\u00e7a grafiti bir atom kal\u0131nl\u0131\u011f\u0131na getirmek makul kolayl\u0131kta, ancak b\u00fcy\u00fck grafen levhalar\u0131 \u00fcretmek olduk\u00e7a karma\u015f\u0131k ve biraz da pahal\u0131. Bilim insanlar\u0131 \u00fcretim fiyat\u0131n\u0131 d\u00fc\u015f\u00fcrmenin yollar\u0131 \u00fczerinde hala \u00e7al\u0131\u015f\u0131yorlar. Manchester\u2019da Mart ay\u0131nda a\u00e7\u0131lan National Graphene Institute \u2018e 35\u2019in \u00fczerinde \u015firket; grafen \u00fcr\u00fcnlerini geli\u015ftirmeye ba\u015flamas\u0131 noktas\u0131nda partner oldu. H\u0131zl\u0131 \u015farj olan bateriler, esnek dokunmatik ekranlar ve hafif u\u00e7aklar grafen temelli teknolojilerden yaln\u0131zca birka\u00e7\u0131.\u00a0Ger\u00e7ekten de \u015fimdiye kadar imkanlar s\u0131n\u0131rs\u0131z g\u00f6z\u00fck\u00fcyor. San\u0131r\u0131m bilimcilere grafenin \u201cne yapabildi\u011fi\u201d yerine \u201cne yapamad\u0131\u011f\u0131n\u0131 sormak\u201d daha mant\u0131kl\u0131 olacakt\u0131r. Ampuller yaln\u0131zca bir ba\u015flang\u0131\u00e7. Bekleyelim ve g\u00f6relim. Kaynak: The University of Manchester,\u00a0http://www.manchester.ac.uk/discover/news/article/?id=14206", "tags": ["grafen", "malzeme bilimi"]},
{"source": "bilimfili.com", "url": "https://bilimfili.com/cip-uzerinde-kuantum-teleportasyon/", "category": "teknoloji", "date": "2 Nisan 2015", "title": "\u00c7ip \u00dczerinde Kuantum I\u015f\u0131nlanma", "content": "Kuantum teleportasyon i\u00e7in \u00fcretilen \u00e7ekirdek \u00e7ipler, kuantum dola\u015f\u0131kl\u0131\u011f\u0131 (i\u00e7 i\u00e7e girme durumu) yarat\u0131yor hem de tespit ediyor. Bristol, Tokyo, Southampton \u00dcniversiteleri\u00a0ve\u00a0NTT Device Technology Laboratuarlar\u0131\u2019ndan bilimcilerin kat\u0131ld\u0131\u011f\u0131 bir \u00e7al\u0131\u015fmada bu \u00e7ekirdek \u00e7ipler fotonik \u00e7iplere ba\u015far\u0131 ile entegre edildi. Bu geli\u015fmeler ile ultra h\u0131zl\u0131 kuantum bilgisayarlar i\u00e7in yol biraz daha a\u00e7\u0131lm\u0131\u015f oldu ayr\u0131ca \u00e7ok daha y\u00fcksek g\u00fcvenlikli ileti\u015fim kanallar\u0131 da bu yolla desteklenebilecek ve olu\u015fturulabilecek. \u00a0Kubitler (kuantum bitler), g\u00fcn\u00fcm\u00fcz bilgisayarlar\u0131n\u0131n 0 ve 1 bitlerinin kuantum versiyonu ve kuantum bilgisayarlar\u0131n\u0131n temeli.. Fotonlar \u0131\u015f\u0131\u011f\u0131n par\u00e7ac\u0131k k\u0131sm\u0131n\u0131 olu\u015fturur ve m\u00fckemmel kubitler meydana getirmek i\u00e7in de \u00e7ok iyi bir g\u00fc\u00e7 bar\u0131nd\u0131r\u0131yor. En \u00f6nemli g\u00f6revlerden biri bug\u00fcn ba\u015far\u0131l\u0131 bir \u015fekilde kuantum teleportasyon (kubitleri bir fotondan di\u011ferine transfer etmek) ger\u00e7ekle\u015ftirmek. Ancak bunu yapacak deneysel ortam kocaman bir laboratuvar\u0131 kaplamakta ve y\u00fczlerce optik enstr\u00fcman\u0131n d\u00fczg\u00fcn bir \u015fekilde ba\u011flanmas\u0131n\u0131 ve dizilmesini gerektiriyor. 2013 y\u0131l\u0131nda profes\u00f6r Furusawa ve ekip arkada\u015flar\u0131 m\u00fckemmel kuantum teleportasyon ger\u00e7ekle\u015ftirebileceklerini farketmi\u015flerdi ne var ki bunun i\u00e7in metrekarelerce yer kaplayan bir d\u00fczenek, aylar alan bir in\u015fa s\u00fcreci gerektiriyor ki bu da derecelendirilmi\u015f bir \u00f6l\u00e7\u00fcm\u00fc olanaks\u0131zla\u015ft\u0131r\u0131yor. Bu yeni ara\u015ft\u0131rmada ise Bristol \u00dcniversitesi\u2019nden Jeremy O\u2019Brien optik devreleri alarak bunlar\u0131 silikon mikro\u00e7iplerin \u00fczerine yerle\u015ftirdi. Nano fabrikasyon metotlar\u0131 ile sanatsal olarak \u00fcretilen \u00e7ipler yakla\u015f\u0131k 0.0001 metre kare yer kapl\u0131yor. B\u00f6ylelikle silikon \u00e7ip \u00fczerinde ger\u00e7ekle\u015ftirilen kuantum teleportasyon bir ilk oldu ve \u00f6l\u00e7\u00fclebilir hatta derecelendirilebilir halde g\u00f6sterildi. Nihai ama\u00e7 olan kuantum bilgisayarlar\u0131 mikro\u00e7iplere s\u0131\u011fd\u0131rmaya da \u00e7ok yakla\u015f\u0131lm\u0131\u015f oldu. Mevcut bilgisayar teknolojilerinde ciddi geli\u015fmeler ger\u00e7ekle\u015firken , performanslar\u0131 klasik fizi\u011fin temel limitlerine yakla\u015fm\u0131\u015f durumda. Di\u011fer yanda ise kuantum mekani\u011fi prensiplerinin ultra g\u00fcvenli kuantum ileti\u015fime olanak verece\u011fi , ultra g\u00fc\u00e7l\u00fc kuantum bilgisayarlara yol a\u00e7aca\u011f\u0131 ve mevcut teknolojinin limitlerini a\u015faca\u011f\u0131 d\u00fc\u015f\u00fcn\u00fcl\u00fcyor. Bunu ba\u015farmadaki en \u00f6nemli ad\u0131m foton i\u00e7indeki kuantum bit sinyallerinin bir vericiden al\u0131c\u0131ya aktar\u0131lmas\u0131n\u0131 sa\u011flamak olacakt\u0131r. Bu transferin \u00e7ip \u00fczerinde ger\u00e7ekle\u015ftirilebilmesi \u00a0kuantum teknolojisinin pratikteki \u00e7ok m\u00fchim bir yap\u0131ta\u015f\u0131 olacakt\u0131r. Nature Photonics\u00a0dergisinde yay\u0131mlanan \u00e7al\u0131\u015fmaya g\u00f6re, geli\u015fme sayesinde kuantum teleportasyon bir fotonik \u00e7ip yard\u0131m\u0131yla ger\u00e7ekle\u015ftirilebilecek. Bir sonraki a\u015fama ise t\u00fcm bu kuantum teleportasyon mekanizmas\u0131n\u0131 entegre etmeye \u00e7al\u0131\u015fmak olacak. Bir oda gerektiren koca sistemin bu kadar k\u00fc\u00e7\u00fck ve b\u00fcy\u00fck optik sistemler gerektirmeyen bir yap\u0131 ta\u015f\u0131na indirgenmesi bilimle ve teknolojiyle ilgilenen insanlar\u0131 bir 40 y\u0131l \u00f6nceye g\u00f6t\u00fcrecek ve g\u00fcn\u00fcm\u00fcz bilgisayarlar\u0131n\u0131n bir bina b\u00fcy\u00fckl\u00fc\u011f\u00fcnden ne boyutlara k\u00fc\u00e7\u00fcld\u00fc\u011f\u00fcn\u00fc hat\u0131rlatacakt\u0131r.", "tags": ["bilgisayar bilimleri", "dola\u015f\u0131kl\u0131k", "fotonik", "klasik fizik", "kuantum bilgisayar", "kuantum fizi\u011fi", "nanoteknoloji"]},
{"source": "bilimfili.com", "url": "https://bilimfili.com/butun-internet-basili-hale-getirilse-kac-agac-ve-kac-sayfa-kagit-gerekirdi/", "category": "teknoloji", "date": "26 Nisan 2015", "title": "B\u00fct\u00fcn Internet Bas\u0131l\u0131 Hale Getirilse, Ka\u00e7 A\u011fa\u00e7 ve Ka\u00e7 Sayfa Ka\u011f\u0131t Gerekirdi?", "content": "University of Leicester\u2019dan \u00f6\u011frenciler, internetin bas\u0131l\u0131 hale getirilmesi i\u00e7in ortalama ne kadar ka\u011f\u0131t harcanaca\u011f\u0131n\u0131 hesaplad\u0131lar. Hesaplamalara g\u00f6re, internetin ola\u011fan\u00fcst\u00fc boyutuna ra\u011fmen, Amazon ormanlar\u0131ndaki a\u011fa\u00e7lar\u0131n %1\u2019inden daha az\u0131, internetin arama motorlar\u0131ndan eri\u015febildi\u011fimiz k\u0131sm\u0131n\u0131 yaz\u0131l\u0131 hale getirmek i\u00e7in harcanacak ka\u011f\u0131d\u0131 kar\u015f\u0131layabiliyor. Ne kadar ka\u011f\u0131t kullan\u0131laca\u011f\u0131n\u0131n ve ne kadar a\u011fa\u00e7 gerekece\u011finin daha rahat canland\u0131r\u0131labilmesi i\u00e7in \u00f6\u011frenciler Evangeline Walker ve George Harwood, D\u00fcnya \u00fczerindeki e\u015fi benzeri olmayan b\u00fcy\u00fckl\u00fckteki Amazon ormanlar\u0131n\u0131 referans ald\u0131lar. Amazon ormanlar\u0131 G\u00fcney Amerika\u2019da bulunuyor ve 5.5 milyon kilometre karelik alan \u00fczerinde yakla\u015f\u0131k 400 milyar a\u011fac\u0131 bar\u0131nd\u0131rmas\u0131yla, D\u00fcnya\u2019n\u0131n en b\u00fcy\u00fck orman\u0131 olma \u00f6zelli\u011fini ta\u015f\u0131yor. \u0130nternet sitelerinin i\u00e7erdi\u011fi verilerin boyutunu hesaplamak i\u00e7in \u00f6\u011frenciler, Wikipedia\u2019n\u0131n \u0130ngilizce versiyonunu kulland\u0131lar. Wikipedia i\u00e7erisindeki rastgele herhangi bir makalenin bas\u0131l\u0131 hale getirilmesi i\u00e7in ortalama 15 sayfa ka\u011f\u0131t gerekiyor. Bu say\u0131 Wikipedia\u2019n\u0131n kendi bar\u0131nd\u0131rd\u0131\u011f\u0131 i\u00e7eriklerle \u00e7arp\u0131ld\u0131\u011f\u0131nda kabaca 70,859,865 sayfa A4 ka\u011f\u0131d\u0131 yaln\u0131zca Wikipedia\u2019n\u0131n bas\u0131l\u0131 hale getirilmesi i\u00e7in gerekiyor. B\u00fct\u00fcn internetteki i\u00e7erikler \u00fczerinde ortalama olarak uygulanan bu rakamla yakla\u015f\u0131k olarak 4.54 milyar sayfa A4 ka\u011f\u0131d\u0131, b\u00fct\u00fcn internetin yaz\u0131l\u0131 hale getirilmesi i\u00e7in gerekiyor. Amanzon\u2019da bulunan her a\u011fac\u0131n ka\u011f\u0131t yap\u0131m\u0131na elveri\u015fli oldu\u011fu d\u00fc\u015f\u00fcn\u00fclerek yap\u0131lan k\u0131yaslamada, b\u00fct\u00fcn alan\u0131n 5.5 milyon kilometre kare oldu\u011fu d\u00fc\u015f\u00fcn\u00fcld\u00fc\u011f\u00fcnde her bir kilometre kareye 70,909 a\u011fa\u00e7 d\u00fc\u015f\u00fcyor.\u00a0Kullan\u0131labilecek her a\u011fa\u00e7tan 17 adet 500 tabakal\u0131k ka\u011f\u0131t toplar\u0131 elde etmek m\u00fcmk\u00fcn. Bu da toplamda her a\u011fa\u00e7tan 8,500 ka\u011f\u0131t elde edilmesi anlam\u0131na geliyor. Wikipedia\u2019n\u0131n bas\u0131l\u0131 hale getirilmesi i\u00e7in gereken 70,859,865 sayfa ka\u011f\u0131t \u00fczerinden hesapland\u0131\u011f\u0131nda, 141,720 adet 500 tabakal\u0131k ka\u011f\u0131t destesi sadece Wikipedia i\u00e7in gerekiyor. Bu da Wikipedia\u2019n\u0131n bas\u0131l\u0131 hali i\u00e7in 8,337 a\u011fa\u00e7 gerekti\u011fi anlam\u0131na geliyor. Amazon \u00fczerinden d\u00fc\u015f\u00fcn\u00fcld\u00fc\u011f\u00fcnde Wikipedia i\u00e7in gereken a\u011fa\u00e7 say\u0131s\u0131 Amazon ormanlar\u0131n\u0131n her bir kilometre karesinin %12 sine denk geliyor. Yine \u00f6\u011frencilerin tahminleri \u00fczerinden, b\u00fct\u00fcn internet i\u00e7in gereken ka\u011f\u0131d\u0131n elde edilmesinde kullan\u0131lacak a\u011fa\u00e7 miktar\u0131n\u0131 hesaplad\u0131\u011f\u0131m\u0131zda 8,011,765 sonucu elde ediliyor. Bu rakam da Amazon ormanlar\u0131n\u0131n kabaca 113 kilometre karesinde bulunan a\u011fa\u00e7 miktar\u0131na e\u015fit. Fakat bu rakamlar sadece arama motorlar\u0131ndan eri\u015fime a\u00e7\u0131k internet siteleri i\u00e7in gerekli. Yap\u0131lan tahminlere g\u00f6re internet sitelerinin yaln\u0131zca %0.2\u2019sine arama motorlar\u0131 \u00fczerinden eri\u015fim sa\u011flanabiliyor ve bu k\u0131sm\u0131n bas\u0131l\u0131 hale getirilmesi i\u00e7in gerekli a\u011fa\u00e7 miktar\u0131 Amazon ormanlar\u0131n\u0131n %0.002 sini olu\u015fturuyor. \u0130nternetin geriye kalan %99.8\u2019lik k\u0131sm\u0131 ise Dark Web olarak adland\u0131r\u0131l\u0131yor ve s\u0131radan arama motorlar\u0131yla bu sitelere eri\u015fim sa\u011flanm\u0131yor. Bu k\u0131s\u0131m \u00fczerinde de kabaca bir hesap yap\u0131l\u0131rsa, Amazon ormanlar\u0131n\u0131n %2 lik bir k\u0131sm\u0131nda bulunan a\u011fa\u00e7lar b\u00fct\u00fcn bir internetin bas\u0131l\u0131 hale getirilmesine yetiyor. \u00d6\u011frenciler bu \u00e7al\u0131\u015fmalar\u0131n\u0131 Journal of Interdisciplinary Science Topic\u2019de yay\u0131mlad\u0131lar. Kaynak:\u00a0University of Leicester. (2015, April 22). How much of the Amazon rainforest would it take to print the Internet?.\u00a0ScienceDaily. Retrieved April 26, 2015 from www.sciencedaily.com/releases/2015/04/150422104128.htm", "tags": ["bilgisayar bilimleri"]},
{"source": "bilimfili.com", "url": "https://bilimfili.com/hollandada-bitkiler-elektrik-uretiyor/", "category": "teknoloji", "date": "16 Haziran 2015", "title": "Hollanda\u2019da Bitkiler Elektrik \u00dcretiyor", "content": "Hollanda Wageningen \u00dcniversitesi \u00c7evre Teknolojisi b\u00f6l\u00fcm\u00fcnden Plant-e isimli bir \u015firket, bitkileri kullanarak Wi-Fi noktalar\u0131n\u0131n, cep telefonu \u015farj cihazlar\u0131n\u0131n, sokak lambalar\u0131n\u0131n ve hatta \u015firketin elektrik ihtiyac\u0131n\u0131 gidermek i\u00e7in bir yol buldu. 2007 y\u0131l\u0131nda Wageningen patentli, Plant-e\u2019nin bitki mikrobiyal yak\u0131t h\u00fccresi teknolojisi do\u011fal s\u00fcre\u00e7lere dayal\u0131 ve hem bitkiler hem de \u00e7evre i\u00e7in g\u00fcvenli bir se\u00e7enek. Bu teknolojide, bitkilerin g\u00fcne\u015f enerjisini kullanarak \u00fcrettikleri organik madde yak\u0131t h\u00fccresindeki elektrokimyasal d\u00f6n\u00fc\u015f\u00fcme yard\u0131mc\u0131 aktif bakteriler taraf\u0131ndan elektri\u011fe \u00e7evriliyor. Bu BiyoSolar h\u00fccreler bitkilerin b\u00fcy\u00fcyebilece\u011fi ve yeterli miktarda suyun oldu\u011fu her alanda bulunabilirler. Hesapl\u0131 Karbon elektrotlar kullanarak, \u201cbitki g\u00fc\u00e7 teknolojisi\u201d temiz, s\u00fcrd\u00fcr\u00fclebilir ve ekonomik bir \u015fekilde elektrik \u00fcretebilir.  2009 y\u0131l\u0131nda Plant-e bu teknolojinin farkl\u0131 \u00fcr\u00fcnler halinde ticarile\u015febilmesi i\u00e7in patentini ald\u0131. \u015eirket, 2014 y\u0131l\u0131n\u0131n Kas\u0131m ay\u0131nda \u201cY\u0131ld\u0131zl\u0131 G\u00f6ky\u00fcz\u00fc\u201d isimli projesi i\u00e7in Amsterdam yak\u0131nlar\u0131nda iki farkl\u0131 yerde \u00fc\u00e7 y\u00fczden fazla LED lambas\u0131n\u0131 bu teknoloji ile yakt\u0131. 2012 y\u0131l\u0131nda \u0131slak ye\u015fil alanlarda b\u00fcy\u00fck \u00f6l\u00e7ekli elektrik \u00fcretimi amac\u0131yla bir prototip in\u015fa etmek i\u00e7in Hollanda h\u00fckumetinden 50000 \u20ac de\u011ferinde devlet deste\u011fi alan prototipin, 2016 y\u0131l\u0131nda piyasaya konulabilir ticari bir sisteme d\u00f6n\u00fc\u015ft\u00fcr\u00fclmesi ve 100 metrekarede y\u0131lda 2800 kW enerji \u00fcretmesi bekleniyor.\n\u00a0\n \u00a0 Kaynak: \u201cLiving Plants Generate Electricity in Netherlands\u201d , http://anonhq.com/living-plants-generate-electricity-in-netherlands/", "tags": ["Avrupa k\u0131tas\u0131", "bitkiler (botanik)", "enerji kaynaklar\u0131", "g\u00fcne\u015f enerjisi", "yenilenebilir/s\u00fcrd\u00fcr\u00fclebilir/alternatif/temiz enerji"]},
{"source": "bilimfili.com", "url": "https://bilimfili.com/4-boyutlu-baski-teknolojisi-gelistirildi/", "category": "teknoloji", "date": "25 Nisan 2015", "title": "4 Boyutlu Bask\u0131 Teknolojisi Geli\u015ftirildi!", "content": "3 boyutlu yaz\u0131c\u0131 teknolojisinin sanayi ve evlerimize girmeye ba\u015flayan ola\u011fan d\u0131\u015f\u0131 yeteneklerini daha yeni sindirmeye ba\u015flam\u0131\u015fken; ara\u015ft\u0131rmac\u0131lar 3D yaz\u0131c\u0131larla \u00fcretilmi\u015f malzemelerin, \u00fcretiminden sonra su ya da s\u0131cakl\u0131k gibi d\u0131\u015f uyar\u0131c\u0131lardan etkilenerek yeni yap\u0131lara d\u00f6n\u00fc\u015ft\u00fcr\u00fclebilmesi \u00fczerinde \u00e7al\u0131\u015fmaya ba\u015flad\u0131lar. Bu sistemi de 4 boyutlu\u00a0bask\u0131 (4D printing) olarak adland\u0131rd\u0131lar. T\u0131pk\u0131 3 boyutlu bask\u0131da oldu\u011fu gibi yap\u0131, belirlenen \u015fekilde katman-katman in\u015fa ediliyor. Fakat, bu yeni materyaller kendilerini bir \u015fekilden ba\u015fka bir \u015fekle d\u00f6n\u00fc\u015ft\u00fcrebiliyorlar. Bu ayn\u0131 \u00e7ocuklar\u0131n Transformers oyuncaklar\u0131na benziyor. Bu sistemi geli\u015ftiren, ARC Centre of Excellence for Electromaterials Science (ACES) ara\u015ft\u0131rmac\u0131lar\u0131 dikkatlerini hassas robot teknolojilerinin medikal alandaki kullan\u0131m\u0131na \u00e7evirmi\u015f durumdalar. Ara\u015ft\u0131rmac\u0131lar\u0131n ilk ama\u00e7lar\u0131 4\u00a0boyutlu bask\u0131\u00a0teknolojisi kullanarak, etraftaki suyun s\u0131cakl\u0131\u011f\u0131na g\u00f6re aktif duruma gelen bir valf \u00fcretmek. Ara\u015ft\u0131rmac\u0131lar\u0131n s\u00f6z\u00fcn\u00fc etti\u011fi bu valf, hi\u00e7bir eklentiye gerek duymadan yaln\u0131zca\u00a0yaz\u0131c\u0131yla \u00fcretilebiliyor fakat belirli s\u0131cakl\u0131kta su ile temas etti\u011finde aktif hale ge\u00e7iyor. ACES\u2019de profes\u00f6r Marc in het Panhuis\u2019in belirtti\u011fine g\u00f6re: \u2018\u2019 Bu otonom valf, sudan ba\u015fka hi\u00e7bir girdiye gerek duymuyor, ve s\u0131cak suyla kar\u015f\u0131la\u015ft\u0131\u011f\u0131nda kendi kendini kapatabiliyor.\u2019\u2019 Bu \u00e7\u0131\u011f\u0131r a\u00e7an teknoloji sayesinde; ila\u00e7 \u00fcretiminden in\u015faata, otomasyondan robotlara kadar say\u0131s\u0131z alanda yenilikler olabilir. Kaynak: University of Wollongong. (2015, April 23). Four-dimensional printing unfolding as technology that takes 3D printing to an entirely new level. ScienceDaily. Retrieved April 24, 2015 from www.sciencedaily.com/releases/2015/04/150423213500.htm", "tags": ["3D yaz\u0131c\u0131lar"]},
{"source": "bilimfili.com", "url": "https://bilimfili.com/yenilenebilir-enerjide-verimsiz-guc-donusturucu-sorunu-cozuldu/", "category": "teknoloji", "date": "27 Nisan 2015", "title": "Yenilenebilir Enerjide Verimsiz \u2018G\u00fc\u00e7 D\u00f6n\u00fc\u015ft\u00fcr\u00fcc\u00fc\u2019 Sorunu \u00c7\u00f6z\u00fcld\u00fc!", "content": "University of Arkansas\u2019dan m\u00fchendislik ara\u015ft\u0131rmac\u0131lar\u0131, \u00e7e\u015fitli enerji kaynaklar\u0131ndan gelen g\u00fcc\u00fc e\u015f zamanl\u0131 olarak kabul edip elektrik a\u011f\u0131nda direkt olarak kullan\u0131labilecek \u015fekle \u00e7eviren ve \u015fimdiye kadar benzeri \u00fcretilmemi\u015f bir elektriksel g\u00fc\u00e7 d\u00f6n\u00fc\u015ft\u00fcr\u00fcc\u00fc geli\u015ftirdiler. Bu alandaki ara\u015ft\u0131rmalar\u0131n artmas\u0131, Amerika\u2019n\u0131n ulusal elektrik a\u011f\u0131nda yenilenebilir enerji kaynaklar\u0131na y\u00f6nelmeye ba\u015flad\u0131\u011f\u0131 \u015fu g\u00fcnlerde ayr\u0131 bir \u00f6nem ta\u015f\u0131yor. Amerika\u2019n\u0131n Enerji Departman\u0131 taraf\u0131ndan izlenen ve patentle garanti alt\u0131na al\u0131nan bu sistem i\u00e7in ticari olanaklar ara\u015ft\u0131r\u0131lmaya ba\u015flanm\u0131\u015f durumda. Elektrik m\u00fchendisli\u011fi departman\u0131nda profes\u00f6r olan Juan Balda\u2019n\u0131n dan\u0131\u015fmanl\u0131\u011f\u0131nda doktora \u00f6\u011frencisi Joseph Carr\u2019\u0131n geli\u015ftirdi\u011fi bu g\u00fc\u00e7 d\u00f6n\u00fc\u015ft\u00fcr\u00fcc\u00fcs\u00fc, yenilenebilir enerji kaynaklar\u0131ndan gelen elektri\u011fin \u015febekelerde haz\u0131r hale getirilmesindeki verimsizlik sorununu \u00e7\u00f6zecek gibi g\u00f6r\u00fcn\u00fcyor. \u00c7\u00fcnk\u00fc; r\u00fczgar, g\u00fcne\u015f ve jeotermal gibi yenilenebilir enerji kaynaklar\u0131n\u0131n kullan\u0131m\u0131n\u0131n artmas\u0131yla, daha verimli ve modern elektrik \u015febekeleriyle uyumlu \u00e7al\u0131\u015fabilecek g\u00fc\u00e7 d\u00f6n\u00fc\u015ft\u00fcr\u00fcc\u00fclere olan ihtiya\u00e7 daha da art\u0131yor. Halihaz\u0131rda kullan\u0131lan elektriksel g\u00fc\u00e7 d\u00f6n\u00fc\u015ft\u00fcr\u00fcc\u00fcleri; hacimli, verimsiz ve de\u011fi\u015fik kaynaklardan gelen \u00e7oklu girdilerle ba\u015f etmekte zorlan\u0131yor. Ara\u015ft\u0131rmac\u0131lar\u0131n geli\u015ftirdi\u011fi \u2018y\u00fcksek frekansl\u0131 matriks d\u00f6n\u00fc\u015ft\u00fcr\u00fcc\u00fc\u2019 bu sorunlara bir \u00e7\u00f6z\u00fcm niteli\u011fi ta\u015f\u0131yor. Basitle\u015ftirilmi\u015f kontrol sistemiyle g\u00fc\u00e7 d\u00f6n\u00fc\u015ft\u00fcr\u00fcc\u00fclerini kullanan sistem, de\u011fi\u015fik kaynaklar\u0131n y\u00fcksek frekansl\u0131 k\u00fc\u00e7\u00fck bir transformat\u00f6re ba\u011flanabilmelerine olanak sa\u011fl\u0131yor. Daha sonra, y\u00fcksek frekansl\u0131 matriks d\u00f6n\u00fc\u015ft\u00fcr\u00fcc\u00fcy\u00fc kullanarak elektrik \u015febekelerinde kullan\u0131ma haz\u0131r stabil elektri\u011fi \u00fcretiyor. Kaynak:\u00a0University of Arkansas, Fayetteville. (2015, April 27). Electrical power converter allows grid to easily accept power from renewable energy. ScienceDaily. Retrieved April 27, 2015 from www.sciencedaily.com/releases/2015/04/150427101317.htm", "tags": ["enerji kaynaklar\u0131", "yenilenebilir/s\u00fcrd\u00fcr\u00fclebilir/alternatif/temiz enerji"]},
{"source": "bilimfili.com", "url": "https://bilimfili.com/cipte-insan-plasentasi-gelistiriliyor/", "category": "teknoloji", "date": "20 Haziran 2015", "title": "\u00c7ipte \u0130nsan Plasentas\u0131 Geli\u015ftiriliyor", "content": "Akci\u011ferlerden beyine kadar laboratuvar ko\u015fullar\u0131nda geli\u015ftirilen organ dokular\u0131, ara\u015ft\u0131rmac\u0131lara dokulardaki h\u00fccrelerin nas\u0131l \u00e7al\u0131\u015ft\u0131\u011f\u0131na dair olduk\u00e7a fazla bilgi sunuyor. \u015eimdi ise, ara\u015ft\u0131rmac\u0131lar; hamilelik s\u0131ras\u0131nda anne ile fetus aras\u0131nda ba\u011flant\u0131 olan ge\u00e7ici organ plasentaya yani d\u00f6le\u015fine dair daha iyi bir kavray\u0131\u015f geli\u015ftirmek i\u00e7in teknolojiyi kullan\u0131yorlar. Plasentan\u0131n birincil g\u00f6revi; anne ve \u00e7ocuk aras\u0131nda bir \u201cge\u00e7i\u015f g\u00fcvenli\u011fi sorumlusu\u201d gibi davranmakt\u0131r. Plasenta, zararl\u0131 elementleri; \u00f6rne\u011fin, maruz kal\u0131nan \u00e7evresel kimyasallar ya da hastal\u0131\u011fa sebep olan bakteri veya vir\u00fcsleri d\u0131\u015far\u0131da b\u0131rak\u0131rken, besin ve oksijen gibi faydal\u0131 \u015feyleri bebe\u011fe g\u00f6nderir. E\u011fer d\u00f6le\u015fi zarar g\u00f6r\u00fcrse ya da do\u011fru \u015fekilde \u00e7al\u0131\u015fmazsa, bu durum hem annenin hem de bebe\u011fin\u00a0sa\u011fl\u0131\u011f\u0131 i\u00e7in tehlike olu\u015fturur. Ara\u015ft\u0131rmac\u0131lar; plasentan\u0131n zararl\u0131 \u015feyleri d\u0131\u015far\u0131da b\u0131rak\u0131p faydal\u0131 \u015feyleri bebe\u011fe ta\u015f\u0131ma mekanizmas\u0131n\u0131 nas\u0131l i\u015fletti\u011fini tam olarak bilmiyorlar. Uzun zaman almas\u0131, hastalar aras\u0131nda fazlas\u0131yla \u00e7e\u015fitlilik g\u00f6stermesi ve fetus i\u00e7in riskli olmas\u0131ndan kaynakl\u0131 olarak hepimizin bildi\u011fi gibi insanlarda plasenta \u00fczerinde \u00e7al\u0131\u015fma yapmak olduk\u00e7a zordur. \u00d6te yandan, ge\u00e7mi\u015fte hayvanlar \u00fczerinde d\u00f6le\u015fine dair bir\u00e7ok \u00e7al\u0131\u015fma yap\u0131lm\u0131\u015ft\u0131. Hayvanlar \u00fczerindeki \u00e7al\u0131\u015fmalar d\u00f6le\u015finin nas\u0131l \u00e7al\u0131\u015ft\u0131\u011f\u0131na dair biraz olsun bir ayd\u0131nlatma olu\u015fturdu, fakat ne var ki; hayvanlardaki doku insanlar\u0131nkiyle tamamen ayn\u0131 de\u011fildir. \u00c7ipte plasenta geli\u015ftirmede; ara\u015ft\u0131rma ekibi, plasentadan al\u0131nm\u0131\u015f anneye ait h\u00fccreler ve umbilikal kord (g\u00f6bek ba\u011f\u0131) \u00f6rne\u011finden al\u0131nan fetal (cenine ait) h\u00fccreler aras\u0131nda yar\u0131 ge\u00e7irgen bir zar olu\u015fturmak i\u00e7in insan dokular\u0131n\u0131 kulland\u0131. Ara\u015ft\u0131rmac\u0131lar deneyde glikoz\u00a0(basit \u015feker)\u00a0kullanarak sistemi test ettiler ve sistemin t\u0131pk\u0131 v\u00fccudun yapt\u0131\u011f\u0131 gibi \u015fekeri anneden \u00e7ocu\u011fa transfer etti\u011fini g\u00f6zlemlediler. Ara\u015ft\u0131rmac\u0131lar, cihaz\u0131n plasentaya dair y\u00fcr\u00fct\u00fclecek \u00e7al\u0131\u015fmalar\u0131n daha ucuz olmas\u0131na ve plasentan\u0131n nas\u0131l \u00e7al\u0131\u015ft\u0131\u011f\u0131na dair ve plasenta temelli hastal\u0131klar\u0131 nas\u0131l en iyi \u015fekilde tedavi etmeye ili\u015fkin daha etkin \u00e7al\u0131\u015fmalara olanak tan\u0131yaca\u011f\u0131 noktas\u0131nda umutlular. \u00c7al\u0131\u015fma Referans\u0131:\u00a0Ji Soo Lee, Roberto Romero, Yu Mi Han, Hee Chan Kim, Chong Jai Kim, Joon-Seok Hong, Dongeun Huh. Placenta-on-a-chip: a novel platform to study the biology of the human placenta. The Journal of Maternal-Fetal & Neonatal Medicine, 2015; 1 DOI:10.3109/14767058.2015.1038518\nKaynak: NIH/Eunice Kennedy Shriver National Institute of Child Health and Human Development. (2015, June 18). Researchers design placenta-on-a-chip to better understand pregnancy: Microdevice may improve upon existing placenta models. ScienceDaily. Retrieved June 19, 2015 from www.sciencedaily.com/releases/2015/06/150618073219.htm", "tags": ["biyoteknoloji", "gebelik (hamilelik)"]},
{"source": "bilimfili.com", "url": "https://bilimfili.com/sentetik-biyolojik-saat-uretildi/", "category": "teknoloji", "date": "18 Haziran 2015", "title": "Sentetik Biyolojik Saat \u00dcretildi", "content": "\u00d6zellikle bilim d\u00fcnyas\u0131 d\u0131\u015f\u0131ndaki insanlar aras\u0131nda \u201csirkadiyen saat\u201d metaforik bir tan\u0131m gibi alg\u0131lan\u0131r. Latince anlam\u0131yla \u2018g\u00fcn d\u00f6ng\u00fcs\u00fc\u2019 anlam\u0131na gelen terim v\u00fccut i\u00e7i biyolojik aktivitelerin d\u00fczenlenmesini ve g\u00fcn i\u00e7inde h\u00fccre d\u00fczeyinde, hormon seviyesinde ve beyindeki aktivitelerdeki d\u00fczenli de\u011fi\u015fimi ifade eder. Elbette insan v\u00fccudunun i\u00e7inde tik-tak atan bir saat ve gece-g\u00fcnd\u00fcz ge\u00e7erken v\u00fccuda yard\u0131mc\u0131 olan bir saat bulunmuyor. Ancak Harvard Medical School (HMS) ve Wyss Institute\u2019ten sentetik biyologlar tam da bunun gibi somut, transplante edilebilir bir biyom\u00fchendislik \u00fcr\u00fcn\u00fc 24-saatlik bir saat \u00fcretmeyi ba\u015fard\u0131. Saat, kendi i\u00e7inde tipik bir sirkadiyen ritmi olmayan bir bakteriye yerle\u015ftirildikten sonra kendi kendine \u00e7al\u0131\u015fmaya ba\u015flayabildi. Ara\u015ft\u0131rmalar\u0131n\u0131 ge\u00e7ti\u011fimiz hafta Science Advances dergisinde yay\u0131mlayan ekip, Synechococcus elongatus\u00a0fotosentez yapabilen siyanobakterilerde sirkadiyen ritm alt\u0131nda yatan mekanizmay\u0131 incelemekle i\u015fe ba\u015flad\u0131. Bu bakteriler gece ve g\u00fcnd\u00fcz d\u00f6ng\u00fclerini d\u00fczenlemek \u00fczere \u00fc\u00e7 temel protein kullan\u0131r. Daha \u00f6nceki ara\u015ft\u0131rmalarda, hatta test t\u00fcplerinde bir araya getirildiklerinde dahi, bu \u00fc\u00e7 proteinin d\u00fczenli bir sirkadiyen ritm ile ba\u011flan\u0131p ayr\u0131ld\u0131klar\u0131 g\u00f6zlemlenmi\u015fti. Ara\u015ft\u0131rmac\u0131lardan Anna H. Chen, bu \u00fc\u00e7 proteini kullanarak \u2013 belli bir d\u00fczende biyolojik a\u00e7-kapa fonksiyonu y\u00fcr\u00fctebilen \u2013 bir osilat\u00f6r \u00fcretti ve bunu ba\u011f\u0131rsak bakterisi Escherichia coli\u2018ye transplante etti. Sentetik biyologlar i\u00e7in, bu proteinleri tan\u0131lamak ve g\u00f6revlendirmek \u00fczere kullan\u0131lan i\u015flemler gayet iyi anla\u015f\u0131lm\u0131\u015f durumda. B\u00f6ylelikle bu ara\u00e7lar\u0131 do\u011fru bir \u015fekilde bir araya getirecek ve ayn\u0131 mekanizmay\u0131 sa\u011flayacak sistemi yapmak, bilgilerin do\u011frulu\u011funu da kan\u0131tlam\u0131\u015f oldu. Ekip osilat\u00f6rde \u2018downstream\u2018 \u00e7al\u0131\u015facak bir fl\u00fcoresan protein i\u015faretleyici \u00fcretti. \u00a0\u00dc\u00e7 g\u00fcnl\u00fck bir periyottan sonra, osilat\u00f6r\u00fcn 24 saatlik dilimlerde d\u00fczenli \u015fekilde a\u00e7 \u2013 kapa i\u015flevi g\u00f6rd\u00fc\u011f\u00fcn\u00fc ve sirkadiyen olmayan E. coli\u2018lerde bu ritmisiteyi yaratt\u0131\u011f\u0131 g\u00f6zlemlendi. Ara\u015ft\u0131rmac\u0131lar siyanobakterilerde bulunan bir biyolojik saati sistemle\u015ftirip ba\u011f\u0131rsak bakterisi E. coli\u2018ye transplant etti. G\u00f6rselde; siyanobakterilerde sirkadiyen ritmi d\u00fczenleyen Kai A B ve C proteinleri ile saat d\u00fczeni anlat\u0131l\u0131yor. Sa\u011fda, g\u00fcn i\u00e7inde bu protein sistemine ba\u011flanan fl\u00fcoresan proteininden yay\u0131lan \u0131\u015f\u0131\u011f\u0131n \u00fc\u00e7 g\u00fcnl\u00fck bir zaman da ritmik de\u011fi\u015fim grafi\u011fi g\u00f6sterilmi\u015f. Sonu\u00e7ta, v\u00fccuda yerle\u015ftirilebilen, 24 saatlik sirkadiyen saat \u00fcretildi. Di\u011fer ara\u015ft\u0131rmac\u0131lar, daha \u00f6nceleri belli vir zaman gecikmesi veya daha k\u00fc\u00e7\u00fck bir zaman aral\u0131\u011f\u0131nda ritm yaratmay\u0131 ba\u015farm\u0131\u015ft\u0131. Mevcut ara\u015ft\u0131rmada ilk kez 24 saatlik bir d\u00f6ng\u00fcy\u00fc kullanan ve t\u00fcm ya\u015famsal zamanla ili\u015fkili bir sistem \u00fcretildi. Deney; belli bir prensibi kan\u0131tlad\u0131. \u015eimdi de, bilimciler mevcut fl\u00fcoresan i\u015faretleyici proteini, di\u011fer g\u00fcnboyu yada g\u00fcnl\u00fck d\u00f6ng\u00fclere ba\u011flayarak kullan\u0131m alanlar\u0131n\u0131 geni\u015fletmeye \u00e7al\u0131\u015facak. Chen, muhtemel medikal kullan\u0131m alanlar\u0131na dikkat \u00e7ekerek, insan sa\u011fl\u0131\u011f\u0131nda mikrobiyomlar\u0131n geni\u015f kullan\u0131m avantajlar\u0131n\u0131 belirtti. Daha dikkat \u00e7ekici bir unsur olarak, bu ara\u015ft\u0131rmada \u00fcretilen sistem \u00e7evre ile uyumsuz \u00e7al\u0131\u015fan veya \u00e7al\u0131\u015fmayan v\u00fccut saatleri olan insanlara \u00e7ok yard\u0131mc\u0131 olabilir. Bu sistem ile obezite ve glukoz intolerans\u0131 gibi ba\u011f\u0131rsak bakterilerinin biyolojik ritminin olmamas\u0131na ba\u011flanan rahats\u0131zl\u0131klar da tedavi edilebilecek. Sentetik olarak tasarlanm\u0131\u015f v\u00fccut saatleri ile ila\u00e7lar\u0131n v\u00fccuda tam do\u011fru zamanda etki etmesi ve end\u00fcstriyel ama\u00e7larla kullan\u0131lan mikrobiyal canl\u0131lar\u0131 kontrol etmekte de kullan\u0131labilecek. Ara\u015ft\u0131rma laboratuar\u0131n\u0131n nihai hedefine ula\u015fmas\u0131 i\u00e7in b\u00fcy\u00fck bir ad\u0131m at\u0131ld\u0131\u011f\u0131 kaydedildi. On y\u0131ldan fazla bir s\u00fcredir, ara\u015ft\u0131rmac\u0131lardan Pamela Silver, biyolojik bir zamanlay\u0131c\u0131 \u00fcretmekle ilgilendiklerini s\u00f6yl\u00fcyor. Bu zamanlay\u0131c\u0131n\u0131n g\u00fcnden g\u00fcne ge\u00e7i\u015fi sa\u011flayan ritmi ya da h\u00fccrenin belli bir uyar\u0131c\u0131dan sonra ne kadar zaman ge\u00e7ti\u011fini hesaplayabilmesini sa\u011flayacak \u015fekilde \u00fcretmeyi denediler. Ekibin beklentisi ise di\u011fer ara\u015ft\u0131rmac\u0131lar\u0131n sirkadiyen saat aletini geli\u015ftirerek \u00e7ok \u00e7e\u015fitli kullan\u0131m\u0131n\u0131 m\u00fcmk\u00fcn k\u0131lmalar\u0131. Zaten t\u00fcm ama\u00e7 da bu, saatin ba\u015fkalar\u0131 taraf\u0131ndan kullan\u0131lmas\u0131. \u00a0 Referans : HarvardMagazine,\u00a0Engineering an Internal Clock, harvardmagazine.com/2015/06/engineering-circadian-clock", "tags": ["biyolojik saat", "sentetik biyoloji"]},
{"source": "bilimfili.com", "url": "https://bilimfili.com/hipersonik_uzay-araclariyla-iletisimde-yeni-yontem/", "category": "teknoloji", "date": "19 Haziran 2015", "title": "Hipersonik Uzay Ara\u00e7lar\u0131yla \u0130leti\u015fimde Yeni Y\u00f6ntem", "content": "\u00dc\u00e7 astronot ile 1970 y\u0131l\u0131nda yola \u00e7\u0131kt\u0131ktan sonra iptal edilen Ay ini\u015finin anlat\u0131ld\u0131\u011f\u0131 Apollo-13 filminin sonlar\u0131na do\u011fru gerilim y\u00fckselir. Uzay arac\u0131 d\u00f6n\u00fc\u015f i\u00e7in D\u00fcnya atmosferine girdi\u011finde s\u0131cak iyonize hava ile \u00e7evrilerek, Houston\u2019da bulunan NASA G\u00f6rev Komuta Merkezi ile ileti\u015fimini kaybeder. U\u00e7u\u015f kontrol g\u00f6revlilerinin \u00e7a\u011fr\u0131lar\u0131na gemiden yan\u0131t\u0131n gelmedi\u011fi her saniye tansiyonu y\u00fckseltir. Bu Holywood yap\u0131mc\u0131lar\u0131n\u0131n yarat\u0131c\u0131l\u0131\u011f\u0131ndan ibaret bir olay de\u011fil. Apollo-13\u2019\u00fcn ya\u015fad\u0131\u011f\u0131 ileti\u015fim kopuklu\u011fu beklenenden birka\u00e7 dakika daha uzun s\u00fcrm\u00fc\u015ft\u00fc. Beklenen kopukluklar bile zaten endi\u015felendirici olurken, bir de bu s\u00fcrenin uzamas\u0131 pani\u011fe neden olur. \u00c7\u00fcnk\u00fc o s\u00fcre boyunca uzay gemisinin konumunu bilmenin ya da yerden kontrol etmenin hi\u00e7 bir yolu yoktur. Ge\u00e7ti\u011fimiz hafta Journal of Applied Physics dergisinde yay\u0131mlanan makalelerinde \u00c7in Harbin Teknoloji Enstit\u00fcs\u00fc\u2019nden fizik\u00e7i Xiaotian Gao ve meslekta\u015f\u0131 Binhao Jiang, uzay ara\u00e7lar\u0131yla ba\u011flant\u0131n\u0131n koptu\u011fu atmosfere giri\u015f a\u015famas\u0131nda, ileti\u015fimi s\u00fcrd\u00fcrmek i\u00e7in yeni bir yol \u00f6neriyor. Bu y\u00f6ntemin ayr\u0131ca gelecekte kullan\u0131lmas\u0131 planlanan askeri u\u00e7aklar ve balistik f\u00fczeler gibi hipersonik ara\u00e7lara da uygulanabilece\u011fini belirtiyorlar. Hipersonik ara\u00e7larla kurulan ba\u011flant\u0131lardaki kopmalar\u0131n nedeni, ara\u00e7 ses h\u0131z\u0131ndan yakla\u015f\u0131k be\u015f kat daha y\u00fcksek h\u0131zla ilerlerken, \u201cplazma zarf\u0131\u201d (\u0130ng. plasma sheath) ad\u0131 verilen s\u0131cak iyonize hava ile sar\u0131lmas\u0131d\u0131r. Plazma zarf\u0131 elektromanyetik sinyalleri yans\u0131tarak, arac\u0131n d\u0131\u015far\u0131 ile t\u00fcm ba\u011flant\u0131s\u0131n\u0131 keser. Ancak \u00f6zel ko\u015fullar alt\u0131nda plazma zarf\u0131, bir ileti\u015fim anteninden gelen sinyalleri y\u00fckseltmede de kullan\u0131labilir. Gao ile ekibi \u015f\u00f6yle bir mant\u0131k y\u00fcr\u00fctm\u00fc\u015f: Anteni yeniden tasarlayarak s\u0131radan bir hipersonik ara\u00e7ta, s\u00f6z konusu \u00f6zel ko\u015fullar\u0131 taklit etmek m\u00fcmk\u00fcn olabilir. Ara\u015ft\u0131rmac\u0131lar ilk \u00f6nce eskiden yap\u0131lm\u0131\u015f deneyleri incelemi\u015fler. \u00d6zel sinyal y\u00fckseltmeye neden olan \u015feyin plazma zarf\u0131 ile onu \u00e7evreleyen hava aras\u0131ndaki rezonans, yani birbirine uyan elektromanyetik sal\u0131n\u0131mlar oldu\u011funu g\u00f6rm\u00fc\u015fler. S\u0131radan ileti\u015fim antenlerine bir \u201cuyum katman\u0131\u201d eklemek yoluyla, normal bir hipersonik u\u00e7u\u015fta arzu edilen rezonans ko\u015fullar\u0131n\u0131 yaratabileceklerini d\u00fc\u015f\u00fcnm\u00fc\u015fler. Uyum katman\u0131 i\u015fe yar\u0131yor, \u00e7\u00fcnk\u00fc anten devresinde bir kapasit\u00f6r (elektrik enerjisi depolayan bir eleman) gibi davran\u0131yor. \u00d6te yandan plazma zarf\u0131 da \u00fczerinden ge\u00e7en elektrik ak\u0131m\u0131ndaki de\u011fi\u015fikliklere diren\u00e7 g\u00f6steren bir ind\u00fckt\u00f6r rol\u00fc oynuyor. Bir kapasit\u00f6r ile bir ind\u00fckt\u00f6r\u00fc \u00e7iftledi\u011finiz zaman, bir rezonans devresi elde edersiniz. \u201cRezonansa bir kez ula\u015f\u0131ld\u0131\u011f\u0131nda, enerji ikisi aras\u0131nda s\u00fcrekli ve kay\u0131ps\u0131z \u015fekilde de\u011fi\u015f-toku\u015f edilebilir. T\u0131pk\u0131 ger\u00e7ek devre elemanlar\u0131n\u0131n kullan\u0131ld\u0131\u011f\u0131 bir devredeki gibi. Sonu\u00e7 olarak, elektromanyetik \u0131\u015f\u0131n\u0131m sanki plazma zarf\u0131 ve uyum katman\u0131 hi\u00e7 yokmu\u015f gibi yay\u0131l\u0131m\u0131na devam eder,\u201d diyor Gao. Rezonans\u0131n i\u015flemesi i\u00e7in uyum katman\u0131n\u0131n ve plazma zarf\u0131n\u0131n kal\u0131nl\u0131\u011f\u0131n\u0131n, ileti\u015fimde kullan\u0131lan elektromanyetik dalgalar\u0131n dalgaboyundan k\u00fc\u00e7\u00fck olmas\u0131 gerekiyor. Dolay\u0131s\u0131yla bu yakla\u015f\u0131m, \u015fayet anten frekans\u0131 \u00e7ok y\u00fcksek olursa etkisiz kal\u0131yor. Plazma zarf\u0131n\u0131n \u00f6zellikleri u\u00e7u\u015f s\u0131ras\u0131nda de\u011fi\u015febiliyor, ama ekip uyum katman\u0131n\u0131n bu de\u011fi\u015fikliklere g\u00f6re ayarlanabilece\u011fini d\u00fc\u015f\u00fcn\u00fcyor. Bunun i\u00e7in, katman\u0131n \u00fcretilece\u011fi malzemenin, elektromanyetik \u00f6zellikleri elektriksel sinyallerle ayarlanabilen bir maddeden yap\u0131lmas\u0131 zorunlu. \u201cPlazman\u0131n \u00f6zelliklerini tam olarak bilmesek de olur, ama \u00f6zelliklerin hangi aral\u0131kta de\u011fi\u015fti\u011fini bilmemiz gerek. Uyum katman\u0131 otomatik bir kontrol sistemi ile ayarlanacak, o y\u00fczden sistemin bir b\u00fct\u00fcn olarak i\u015fleyebilmesi i\u00e7in aral\u0131klar\u0131 bilmemiz yeterli,\u201d \u015feklinde a\u00e7\u0131kl\u0131yor Gao. Ekibin \u00f6nerdi\u011fi bu uyum katman\u0131 yakla\u015f\u0131m\u0131n\u0131n, daha \u00f6nceden \u00f6nerilmi\u015f ba\u015fka y\u00f6ntemlerden fakl\u0131 olarak \u00f6zel bir ara\u00e7 \u015fekli gerektirmemesi, fazladan herhangi bir enerji t\u00fcketmemesi ve plazma zarf\u0131ndaki de\u011fi\u015fikliklere adapte olabilmesi gibi avantajlar\u0131 bulunuyor.", "tags": ["ileti\u015fim", "uzay ara\u00e7lar\u0131"]},
{"source": "bilimfili.com", "url": "https://bilimfili.com/yapay-zekanin-kisa-tarihcesi/", "category": "teknoloji", "date": "22 Haziran 2015", "title": "Yapay Zekan\u0131n K\u0131sa Tarih\u00e7esi", "content": "Cans\u0131z nesneleri hayat vererek zeki varl\u0131klar haline getirme fikri \u00e7ok uzunca bir s\u00fcredir insano\u011flunun akl\u0131n\u0131 kurcal\u0131yor. Antik Yunanlar\u2019\u0131n robotlarda ilgili mitleri mevcuttu, ayr\u0131ca \u00c7inli ve M\u0131s\u0131rl\u0131 m\u00fchendisler otomatonlar\u0131 yapm\u0131\u015flard\u0131. Modern yapay zekan\u0131n ba\u015flang\u0131c\u0131n\u0131n izlerini ise klasik filozoflar\u0131n insan d\u00fc\u015f\u00fcnce sistemati\u011fini simgesel sistem olarak tan\u0131mlama giri\u015fiminde g\u00f6rebiliriz. Fakat, yapay zeka alan\u0131 1956\u2019ya kadar resmi olarak olu\u015fturulmam\u0131\u015ft\u0131. 1956\u2019da Hanover, New Hampshire, Dartmouth College\u2019da yap\u0131lan bir konferansta \u2018\u2019yapay zeka\u2019\u2019 terimi ilk defa ortaya at\u0131ld\u0131. MIT\u2019de bili\u015fsel bilimci Marvin Minsky ve konferansa kat\u0131lan di\u011fer bilim insanlar\u0131 yapay zekan\u0131n gelece\u011fi ile ilgili olduk\u00e7a iyimserlerdi. \u201cAI: The Tumultuous Search for Artificial Intelligence\u2019\u2019 kitab\u0131nda Minsky\u2019nin belirtti\u011fi gibi: \u2018\u2019 Bir nesil i\u00e7erisinde, yapay zeka yaratma sorunu \u00f6nemli derecede \u00e7\u00f6z\u00fclm\u00fc\u015f olacak.\u2019\u2019 Fakat, yapay zekal\u0131 varl\u0131\u011f\u0131n olu\u015fturulmas\u0131n\u0131 ba\u015farmak \u00e7ok da kolay de\u011fildi. 1974-1980 aras\u0131nda \u2018\u2019AI winter\u2019\u2019 yani \u2018\u2019yapay zeka k\u0131\u015f\u0131\u2019\u2019 olarak bilinen d\u00f6nemde, yapay zeka geli\u015ftirme s\u00fcrecini ele\u015ftiren bir\u00e7ok rapor yay\u0131mland\u0131. Bu raporlardan sonra, yapay zeka alan\u0131na devletin deste\u011fi ve ilgisi azald\u0131. 1980\u2019lerde yapay zeka alan\u0131, \u0130ngiliz devletinin Japonlarla yar\u0131\u015fmak i\u00e7in bu alan\u0131 tekrar fonlamas\u0131yla canland\u0131. Yapay zeka alan\u0131 di\u011fer bir k\u0131\u015f tecr\u00fcbesini 1987 ile 1993 y\u0131llar\u0131 aras\u0131nda ya\u015fad\u0131. Baz\u0131 genel ama\u00e7l\u0131 bilgisayarlar\u0131n markette yer bulamay\u0131p \u00e7\u00f6k\u00fc\u015fe u\u011frad\u0131\u011f\u0131 bu d\u00f6nemde devlet deste\u011fi yine kesildi. Deep Blue, ve Rus satran\u00e7 ustas\u0131 Garry Kasparov ma\u00e7\u0131ndan bir foto\u011fraf. Deep Blue k\u00f6\u015fesinde bilgisayardan gelen hamleleri oynayan ki\u015fi oturuyor. Fakat ara\u015ft\u0131rmalar 1997 y\u0131l\u0131nda yeniden ba\u015flad\u0131.Bu y\u0131lda, IBM\u2019in geli\u015ftirdi\u011fi bir bilgisayar olan Deep Blue, Rus satran\u00e7 ustas\u0131 Garry Kasparov\u2019u ma\u011flup etti. Ve 2011 y\u0131l\u0131nda, yine IBM taraf\u0131ndan \u00fcretilen bilgisayar \u2018\u2019Watson\u2019\u2019, bir soru cevap program\u0131 olan \u2018\u2019Jeopardy\u2019\u2019yi \u015fampiyonlar Brad Rutter ve Ken Jennings\u2019i yenerek kazand\u0131. Bu y\u0131l, konu\u015fan bilgisayar \u2018\u2019chatbot\u2019\u2019 1950 y\u0131l\u0131nda, bir makinan\u0131n zeki olup olmad\u0131\u011f\u0131n\u0131n anla\u015f\u0131labilmesi i\u00e7in \u0130ngiliz matematik\u00e7i ve bilgisayar bilimci Alan Turing taraf\u0131ndan geli\u015ftirilen bir yar\u0131\u015fma olan Turing testinde, bilirki\u015fileri kendisinin ger\u00e7ek bir derisi ve kan\u0131 olan insan oldu\u011funa inand\u0131rmay\u0131 ba\u015fard\u0131. Fakat, yapay zeka uzmanlar\u0131n\u0131n belirtti\u011fine g\u00f6re ba\u015far\u0131, makina yaln\u0131zca 3 bilirki\u015fiyi kand\u0131rabildi\u011fi i\u00e7in hala tart\u0131\u015fmal\u0131.Ayr\u0131ca yine uzmanlar\u0131n vurgulad\u0131\u011f\u0131na g\u00f6re, bu yapay zeka kendini ikinci dili ingilizce olan bir ergen olarak tan\u0131tarak baz\u0131 sorular\u0131 ge\u00e7i\u015ftirme yetene\u011fi de vard\u0131. Bir\u00e7ok uzman art\u0131k Turing testin yapay zeka i\u00e7in iyi bir \u00f6l\u00e7me arac\u0131 oldu\u011fu d\u00fc\u015f\u00fcnm\u00fcyorlar. Hatta baz\u0131 bilim insanlar\u0131 bu testin g\u00fcncellenmi\u015f versiyonunu geli\u015ftirme \u00fczerine \u00e7al\u0131\u015fma y\u00fcr\u00fct\u00fcyorlar. Fakat, yapay zeka alan\u0131 yaln\u0131zca do\u011fruyu kovalamaktan \u00e7ok daha kapsaml\u0131. \u00a0 Kaynak: Tanya Lewis,A Brief History of Artificial Intelligence, LiveScience Retrieved on 22 June 2015 from http://www.livescience.com/49007-history-of-artificial-intelligence.html", "tags": ["bilim tarihi", "yapay zeka"]},
{"source": "bilimfili.com", "url": "https://bilimfili.com/kanda-yuzen-nanorobotlar-ilaclari-adrese-teslim-ediyor/", "category": "teknoloji", "date": "20 Haziran 2015", "title": "Kanda y\u00fczen nanorobotlar, ila\u00e7lar\u0131 adrese teslim ediyor", "content": "Bir g\u00fcn, hastalar\u0131 nanorobotlar arac\u0131l\u0131\u011f\u0131 ile ilac\u0131 veya etken maddeyi hastal\u0131\u011f\u0131n etkiledi\u011fi b\u00f6lgeye \u00f6zel olarak ve direk ileterek tedavi etmek \u00e7ok standart bir pratik halini alacak. Ancak\u00a0yaln\u0131zca\u00a0ila\u00e7larla y\u00fckl\u00fc nanorobotlar\u0131 kana enjekte etmek, gitmeleri gereken yere ula\u015fmalar\u0131n\u0131 sa\u011flamaya yetmeyebilir. Bilim insanlar\u0131 ACS (American Chemical Society) yay\u0131n\u0131 olan Nano Letters\u00a0dergisinde yay\u0131mlad\u0131klar\u0131 bir \u00e7al\u0131\u015fmada, v\u00fccut s\u0131v\u0131lar\u0131 i\u00e7erisinde daha kolay hareket ederek hedefe ula\u015fabilen yeni \u2018nanoy\u00fcz\u00fcc\u00fcler\u2018 geli\u015ftirdiklerini a\u00e7\u0131klad\u0131lar. G\u00f6rsel : ACS \u2013 Nanoy\u00fcz\u00fcc\u00fcler Minik robotlar\u0131n hastalara \u00e7ok faydas\u0131 dokunabilir. \u00d6rne\u011fin, \u00f6zel olarak kanser h\u00fccrelerini yok etmek \u00fczere programlanabilirler ki bu da di\u011fer tedavilere oranla komplikasyon risklerini, a\u00e7\u0131k ameliyat ihtiyac\u0131n\u0131 en aza indirecek ve daha h\u0131zl\u0131 iyile\u015fme sa\u011flayabilecektir. Ara\u015ft\u0131rma sahas\u0131, \u015fimdilik laboratuarda geli\u015ftirilen kadar\u0131yla ilk faz modelleri ile ba\u015flang\u0131\u00e7 a\u015famas\u0131nda ve h\u0131zla geli\u015fmekte olan bir alan. Ne var ki; bu robotlar\u0131n iyi ve do\u011fru \u00e7al\u0131\u015fmas\u0131n\u0131n \u00f6n\u00fcndeki en b\u00fcy\u00fck zorluk, onlar\u0131n v\u00fccut s\u0131v\u0131lar\u0131 i\u00e7erisinde rahatl\u0131kla yol almalar\u0131n\u0131 sa\u011flamak olarak g\u00f6r\u00fcl\u00fcyor. \u00c7\u00fcnk\u00fc bu s\u0131v\u0131lar nanorobotlar gibi minik \u015feyler i\u00e7in \u00e7ok d\u00fc\u015f\u00fck ak\u0131\u015fkanl\u0131\u011fa sahip. Ara\u015ft\u0131rmac\u0131lar;\u00a0Bradley J. Nelson,\u00a0Olga\u00e7 Ergeneman, Salvador Pan\u00e9, Yizhar Or ve ekip arkada\u015flar\u0131 bu problemin \u00e7\u00f6z\u00fcm\u00fcne odaklanm\u0131\u015f durumda. Ara\u015ft\u0131rmada, ipek telinin geni\u015fli\u011fi kadar uzunlu\u011fa sahip \u00fc\u00e7 par\u00e7al\u0131 bir zincir dizisi \u00fcretildi. Bir segment polimer, di\u011fer iki segment ise manyetik, metalik nanokablolardan olu\u015fuyor. Bu k\u00fc\u00e7\u00fck \u2018cihazlar\u2019 kandan daha az ak\u0131\u015fkan olan bir s\u0131v\u0131n\u0131n i\u00e7ine enjekte edildi. Dalgalanan (sal\u0131nan) bir manyetik alan uyguland\u0131\u011f\u0131nda, nanoy\u00fcz\u00fcc\u00fc\u2019n\u00fcn \u2018S\u2019 \u015feklinde bir hatta ilerledi\u011fi, k\u0131vr\u0131lan bir hareket ile her saniye kendi uzunlu\u011fu kadar ileri gidebildi\u011fi g\u00f6zlemlendi. Ayr\u0131ca manyetik alan ile y\u00fcz\u00fcc\u00fcleri hedefe ula\u015fmalar\u0131 i\u00e7in y\u00f6nlendirmek de m\u00fcmk\u00fcn. Nanoy\u00fcz\u00fcc\u00fcleri bu videoda izleyebilirsiniz  \u00a0 Kaynak : American Chemical Society, Toward nanorobots that swim through blood to deliver drugs, www.acs.org/content/acs/en/pressroom/presspacs/2015/acs-presspac-june-17-2015/toward-nanorobots-that-swim-through-blood-to-deliver-drugs-video.html Referans : Bumjin Jang, Emiliya Gutman, Nicolai Stucki, Benedikt F. Seitz, Pedro D. Wendel-Garc\u00eda, Taylor Newton, Juho Pokki, Olga\u00e7 Ergeneman, Salvador Pan\u00e9, Yizhar Or, Bradley J. Nelson. Undulatory Locomotion of Magnetic Multilink Nanoswimmers. Nano Letters, 2015; 150604133830008 DOI: 10.1021/acs.nanolett.5b01981", "tags": ["ila\u00e7lar (farmakoloji)", "nanoteknoloji", "robotlar", "tedavi y\u00f6ntemleri"]},
{"source": "bilimfili.com", "url": "https://bilimfili.com/yeni-gelistirilen-algilayici-ile-robotlar-daha-da-fazla-insanlasacak/", "category": "teknoloji", "date": "4 May\u0131s 2015", "title": "Yeni Geli\u015ftirilen Alg\u0131lay\u0131c\u0131 ile Robotlar Daha da Fazla \u0130nsanla\u015facak!", "content": "\u00c7o\u011funlukla insanlar y\u00fcz ifadelerini ve ne anlama geldiklerini anlayabilirler. Yani, bir insan\u0131n g\u00f6zlerini ka\u00e7\u0131rmas\u0131yla, dudak hareketleriyle ya da ba\u015fka bir deyi\u015fle\u00a0jest ve mimikleriyle duygular\u0131 hakk\u0131nda fikir sahibi olabiliriz. Bilim insanlar\u0131 \u015fimdi de geli\u015ftirdikleri ultra hassas, giyilebilir sens\u00f6rler sayesinde ifadelerin dijital platformlar taraf\u0131ndan alg\u0131lanabilece\u011fini duyurdular. ACS Nano dergisinde yay\u0131mlanan bu teknoloji, robotlar\u0131 daha da insanla\u015ft\u0131racak gibi g\u00f6r\u00fcn\u00fcyor. Makaleyi yay\u0131mlayan Nae-Eung Lee ve \u00e7al\u0131\u015fma grubunun belirtti\u011fine g\u00f6re; robotlar ile insanlar\u0131n etkile\u015fimlerini daha sezgisel hale getiren empatinin bilgisayar versiyonu sayesinde makinelere, kullan\u0131c\u0131lar\u0131n duygular\u0131n\u0131 okuyup, tepki verme yetene\u011fi bah\u015fedilebilir. Bu alanda ara\u015ft\u0131rma y\u00fcr\u00fcten bilim insanlar\u0131n\u0131n genel olarak hedefleri g\u00f6rsel sens\u00f6rler kullanarak insanlar\u0131n duygular\u0131n\u0131 analiz edip, buna ba\u011fl\u0131 makine tepkileri geli\u015ftirmektir. Fakat bu sistemler olduk\u00e7a pahal\u0131, karma\u015f\u0131k ve anlat\u0131mda \u00f6nemli olan ince g\u00f6z hareketlerinin alg\u0131lanmas\u0131 konusunda yetersizdir. Lee\u2019nin tak\u0131m\u0131 ise bunu daha basit \u015fekliyle, d\u00fc\u015f\u00fck maliyetli sens\u00f6rler sayesinde y\u00fcz hareketlerinin ve hatta g\u00f6zlerdeki ince bak\u0131\u015flar\u0131n\u00a0bile dijital ortamlarca okunabilmesini hedefliyorlar. Ara\u015ft\u0131rmac\u0131lar bunu ba\u015farmak i\u00e7in, iki tip elektrik iletken elastomerin \u00fczerine yerle\u015ftirilmi\u015f katmanl\u0131 karbon nanoborucuk filmi ile olu\u015fturduklar\u0131 esnek ve transparan sens\u00f6r geli\u015ftirdiler. Bu sens\u00f6r\u00fcn ara\u015ft\u0131rmalarda, deneklerin g\u00fcld\u00fc\u011f\u00fcn\u00fc, a\u011flad\u0131\u011f\u0131n\u0131 ve nereye bakt\u0131\u011f\u0131n\u0131 alg\u0131layabildi\u011fini ke\u015ffettiler. Bu sens\u00f6r; robotik cihazlarda kullan\u0131m\u0131n\u0131n yan\u0131 s\u0131ra kalp at\u0131\u015flar\u0131, nefes al\u0131\u015f veri\u015fi ve yutma g\u00fc\u00e7l\u00fc\u011f\u00fc gibi sa\u011fl\u0131kla alakal\u0131 durumlar\u0131n takibinde de kullan\u0131labilir. \u00a0 Kaynak: American Chemical Society. (2015, April 29). Making robots more human: Wearable sensors read human facial expressions. ScienceDaily. Retrieved May 3, 2015 from www.sciencedaily.com/releases/2015/04/150429101044.htm", "tags": ["nanoteknoloji", "robotlar"]},
{"source": "bilimfili.com", "url": "https://bilimfili.com/algoritmalar-makineleri_nasil_akilli-yapiyor/", "category": "teknoloji", "date": "22 Haziran 2015", "title": "Algoritmalar Makineleri Nas\u0131l Ak\u0131ll\u0131 Yap\u0131yor?", "content": "Algoritma s\u00f6zc\u00fc\u011f\u00fc g\u00fcn ge\u00e7tik\u00e7e daha s\u0131k kullan\u0131l\u0131r oluyor. Bunun nedenlerinden biri, birka\u00e7 basit y\u00f6nlendirme ile bilgisayarlar\u0131n kendi kendilerine \u00f6\u011frenebileceklerinin anla\u015f\u0131lmas\u0131. Evet, algoritma asl\u0131nda matematiksel bir k\u0131lavuzdur. Hesaplamalara ili\u015fkin s\u00fcreci ad\u0131m ad\u0131m veren bir yol haritas\u0131 oldu\u011fu da s\u00f6ylenebilir. HowStuffWorks.com sitesinde \u015f\u00f6yle a\u00e7\u0131klanm\u0131\u015f: \u201cBilgisayara bir \u015fey yapt\u0131rmak i\u00e7in bir program yazman\u0131z gerekir. Program yazmak da, bilgisayara ne yapmas\u0131n\u0131 istedi\u011finizi ad\u0131m ad\u0131m anlatmak demektir. Bilgisayar bu program\u0131 \u00e7al\u0131\u015ft\u0131r\u0131r ve teker teker t\u00fcm ad\u0131mlar\u0131 izleyerek, isteneni ger\u00e7ekle\u015ftirir. Yani bilgisayara ne yapmas\u0131n\u0131 istedi\u011finizi s\u00f6ylerken, nas\u0131l yapaca\u011f\u0131n\u0131 da s\u00f6ylemeniz gerekir. Bunu da algoritmalar ile ba\u015far\u0131rs\u0131n\u0131z.\u201d Ancak bu a\u00e7\u0131klamada makine \u00f6\u011freniminden s\u00f6z edilmemi\u015f. Baz\u0131 algoritmalar, bilgisayarlara ad\u0131m ad\u0131m ne yapacaklar\u0131n\u0131 s\u00f6ylemek yerine, onlar\u0131n kendi kendilerine \u00f6\u011frenmelerini sa\u011flayacak bi\u00e7imde tasarlan\u0131r. Makine \u00f6\u011freniminin en s\u0131k kullan\u0131ld\u0131\u011f\u0131 alanlar veri madencili\u011fi ve desen tan\u0131ma g\u00f6revleridir. Internette gezinirken size g\u00f6sterilen reklamlar\u0131n, \u00e7e\u015fitli sitelerde \u00f6nerilen \u00fcr\u00fcnlerin ve hatta Facebook haber ak\u0131\u015f\u0131n\u0131zda g\u00f6rd\u00fc\u011f\u00fcn\u00fcz payla\u015f\u0131mlar\u0131n se\u00e7iminde hep bu t\u00fcr algoritmalar vard\u0131r. Etkile\u015fim s\u0131kl\u0131\u011f\u0131 g\u00f6z \u00f6n\u00fcnde bulundurularak, belli konulardaki tan\u0131t\u0131mlar \u00f6ne \u00e7\u0131kar\u0131l\u0131r. Fark\u0131nda olmasak da algoritmalar bug\u00fcn art\u0131k ya\u015fam\u0131n her yan\u0131n\u0131 kaplam\u0131\u015f durumda. Kimi uzmanlar bu moday\u0131 tehlikeli buluyor. Matematiksel e\u015fitliklerden ibaret olan algoritmalar\u0131n kendi ba\u015f\u0131na iyi ya da k\u00f6t\u00fc bir yan\u0131 yoktur. Ancak insanlar onlar\u0131 iyi niyetli veya k\u00f6t\u00fc niyetli \u015fekillerde kullanabilir. Onlar\u0131n birer ara\u00e7 oldu\u011funu ve durumda ara\u00e7lar\u0131n de\u011fil, ara\u00e7lar\u0131 kullananlar\u0131n sorumlu tutulmas\u0131 gerekti\u011fini unutmamal\u0131y\u0131z. Algoritmalar pek yeni de say\u0131lmaz. Bu matematiksel yol g\u00f6stermelerin bilgisayarlarda kullan\u0131m\u0131, hesaplama kuramlar\u0131n\u0131n \u00f6nemli ismi Alan Turing\u2018e dayan\u0131yor. 1952 y\u0131l\u0131nda Turing do\u011fada g\u00f6rd\u00fc\u011f\u00fcm\u00fcz desenleri a\u00e7\u0131klamay\u0131 deneyen bir dizi e\u015fitlik yay\u0131mlad\u0131. Zebralar\u0131n \u00e7izgilerinden bir daldaki yapraklar\u0131n dizilimine ve hatta k\u00fc\u00e7\u00fck bir h\u00fccre toplulu\u011funu bir organizmaya d\u00f6n\u00fc\u015ft\u00fcren karma\u015f\u0131k katlama ve a\u00e7\u0131lmalara kadar do\u011fadaki t\u00fcm desenleri i\u00e7eriyordu. \u0130kinci D\u00fcnya Sava\u015f\u0131 s\u0131ras\u0131nda Enigma kodununun k\u0131r\u0131lmas\u0131na katk\u0131lar\u0131ndan dolay\u0131 \u00fcn kazanan Turing, bireysel y\u00f6nelimlere\u00a0sayg\u0131 g\u00f6sterilmeyen bir ortamda korkun\u00e7 bask\u0131larla y\u00fczy\u00fcze kalm\u0131\u015f ve sonunda can\u0131na k\u0131ym\u0131\u015ft\u0131r. Turing\u2019in algoritmalar\u0131 do\u011fadaki desenlerin nas\u0131l olu\u015ftu\u011funun tan\u0131mlanmas\u0131nda kullan\u0131\u015fl\u0131 olurken, algoritmalar taraf\u0131ndan \u00fcretilen di\u011fer ba\u011fla\u015f\u0131kl\u0131klar (korelasyonlar) ku\u015fku uyand\u0131rmaktad\u0131r. \u015ea\u015f\u0131rt\u0131c\u0131 ba\u011fla\u015f\u0131kl\u0131klar bulmak, g\u00fcn\u00fcm\u00fczde ula\u015f\u0131lan b\u00fcy\u00fck veri ak\u0131\u015f\u0131 sayesinde her zamankinden kolay duruma geldi. Wall Street Journal gazetesinin 23 Mart 2014 tarihli say\u0131s\u0131nda Deborah Gage konuyu \u015f\u00f6yle ele al\u0131yor: \u201cYeni ay vakti yap\u0131lan anla\u015fmalar\u0131n, dolunayda yap\u0131lanlardan yakla\u015f\u0131k %43 daha b\u00fcy\u00fck olabildi\u011fi; hava ya\u011f\u0131\u015fl\u0131 oldu\u011funda insanlar\u0131n telefona daha \u00e7ok yan\u0131t verdikleri; g\u00fcne\u015f a\u00e7t\u0131\u011f\u0131nda e-posta yan\u0131tlama oranlar\u0131n\u0131n artt\u0131\u011f\u0131 gibi garip ba\u011fla\u015f\u0131kl\u0131klar\u0131n fark\u0131na var\u0131lm\u0131\u015f durumda. Zest Finans\u2019\u0131n ara\u015ft\u0131rmas\u0131na g\u00f6re, kredi ba\u015fvurular\u0131n\u0131 doldururken sadece b\u00fcy\u00fck harf kullanan ki\u015filerin geri \u00f6deme oranlar\u0131n\u0131n daha y\u00fcksek oldu\u011fu ortaya \u00e7\u0131km\u0131\u015f.\u201d \u015eunu unutmamak gerekir ki, ba\u011fla\u015f\u0131kl\u0131k nedensellik demek de\u011fildir. Ortada bir desen olmas\u0131, her zaman d\u00fc\u015f\u00fcnd\u00fc\u011f\u00fcm\u00fcz \u015fekilde bir anlam ifade etmeyebilir. TechCrunch dergisinin 9 A\u011fustos 2014 tarihli say\u0131s\u0131nda Catherine Havasi \u015fu saptamalarda bulunuyor: \u201cBiz insanlar ileti\u015fim kurarken, engin b\u00fcy\u00fckl\u00fckte bir s\u00f6z\u00fc edilmemi\u015f varsay\u0131mlar toplulu\u011funa dayanarak konu\u015fuyoruz. Kar\u015f\u0131la\u015ft\u0131\u011f\u0131m\u0131z her insan\u0131n da bu bilgiye sahip oldu\u011funu varsay\u0131yoruz. H\u0131zl\u0131, verimli ve derin bir \u015fekilde ileti\u015fim kurabilmemizin temelinde bu var. Fakat toplumda giderek oran\u0131 artan ak\u0131ll\u0131 makineler bu varsay\u0131mlara sahip de\u011filler. \u2018Sa\u011fduyulu \u00e7\u0131kar\u0131m\u2018 ad\u0131n\u0131 verdi\u011fimiz bir yapay zeka ara\u015ft\u0131rma dal\u0131, bilgisayarlar\u0131n bu varsay\u0131mlar\u0131 biriktirerek insanlarla daha do\u011fal ili\u015fkiler kurabilmesine \u00e7al\u0131\u015f\u0131yor. Di\u011fer alanlarda daha fazla \u00e7al\u0131\u015fma yap\u0131lmas\u0131na ra\u011fmen, do\u011fal dil i\u015flemede (NLP) sa\u011fduyulu \u00e7\u0131kar\u0131m en ba\u015far\u0131l\u0131 alan olmu\u015ftur. Sa\u011fduyuyu, yani yayg\u0131n kan\u0131lar\u0131 hesaba katmadan yap\u0131land\u0131r\u0131lacak bir NLP sisteminin ba\u015far\u0131l\u0131 olmas\u0131 \u00e7ok zor.\u201d Sonu\u00e7 olarak, algoritmalar\u0131n sistemleri ak\u0131ll\u0131 yapt\u0131\u011f\u0131 do\u011fru olsa da, i\u015fin i\u00e7ine sa\u011fduyulu karar alabilme mekanizmas\u0131n\u0131 katamad\u0131\u011f\u0131m\u0131z s\u00fcrece garip \u00e7\u0131kt\u0131larla kar\u015f\u0131la\u015fmaya devam edece\u011fiz demektir.", "tags": ["algoritmalar", "makine \u00f6\u011frenimi", "yapay zeka"]},
{"source": "bilimfili.com", "url": "https://bilimfili.com/tum-robotlar-icin-ortak-bir-beyin/", "category": "teknoloji", "date": "23 Haziran 2015", "title": "T\u00fcm Robotlar \u0130\u00e7in Ortak Bir Beyin", "content": "Stanford \u00dcniversitesi\u2019nden Ashutosh Saxena liderli\u011finde bir ara\u015ft\u0131rma ekibi, California \u00dcniversitesi Berkeley Kamp\u00fcs\u00fc, Brown \u00dcniveristesi ve Cornell \u00dcniversitesi ara\u015ft\u0131rmac\u0131lar\u0131 ile birlikte \u00e7al\u0131\u015farak, her robotun yararlanabilece\u011fi bir \u2018ortak beyin\u2018 yaratmaya \u00e7al\u0131\u015f\u0131yor. Bu devasa beyin sayesinde robotlar yol bulma ve \u00e7evrelerindeki d\u00fcnyay\u0131 anlama konusunda yard\u0131m alabilecek. \u201cAmac\u0131m\u0131z, \u00e7ok iyi tasarlanm\u0131\u015f bir bilgi da\u011farc\u0131\u011f\u0131 haritas\u0131 olu\u015fturmak; yani robotlar\u0131n kullanabilece\u011fi bir veri taban\u0131 yap\u0131land\u0131rmak,\u201d diye a\u00e7\u0131kl\u0131yor Saxena. Saxena ge\u00e7ti\u011fimiz y\u0131l RoboBrain ad\u0131n\u0131 verdikleri bu yeni internet servisinin tan\u0131t\u0131m\u0131n\u0131 yapm\u0131\u015ft\u0131. \u0130steyen t\u00fcm robotlar RoboBrain\u2019e ba\u011flanarak, bilgi ve yapay zeka yaz\u0131l\u0131mlar\u0131na ula\u015fabilecek, kendini geli\u015ftirebilecek. \u00d6te yandan her bir robot, edindi\u011fi yeni bilgileri ve deneyimleri de RoboBrain\u2019de di\u011fer robotlarla payla\u015fabilecek. Bunu robotlar\u0131n kullanabilece\u011fi tarzda bir sosyal a\u011f\u00a0olarak d\u00fc\u015f\u00fcnebilirsiniz. \u015eimdilik, kahve getirmesini ya da koli ta\u015f\u0131mas\u0131n\u0131 istedi\u011finiz bir robota, bu i\u015fleri yapmas\u0131n\u0131 sa\u011flayacak yaz\u0131l\u0131mlar\u0131 sat\u0131n al\u0131p y\u00fcklemeniz gerekiyor. Yani robota bir \u015fey \u00f6\u011fretmek i\u00e7in her seferinde s\u0131f\u0131rdan ba\u015fl\u0131yorsunuz. Tek tek robotlarda y\u00fckl\u00fc kalan bu t\u00fcr yaz\u0131l\u0131mlar\u0131n \u00e7ok eski moda oldu\u011funu belirten Saxena, g\u00fcn\u00fcm\u00fczde her alanda ba\u015fvurulan da\u011f\u0131t\u0131lm\u0131\u015f sistemlerin g\u00fcc\u00fcnden yararlan\u0131lmas\u0131 gerekti\u011fini vurguluyor. \u0130\u015fte RoboBrain bu yolda at\u0131lm\u0131\u015f bir ad\u0131m ve sunaca\u011f\u0131 yeniliklere \u201cbulut roboti\u011fi (cloud robotics)\u201d ad\u0131 veriliyor. Kavram ilk olarak 2010 y\u0131l\u0131nda, Google m\u00fchendisi James Kuffner taraf\u0131ndan kullan\u0131ld\u0131 ve yay\u0131lmaya ba\u015flad\u0131. 2011\u2019de Avrupa Birli\u011fi\u2019nin ara\u015ft\u0131rma kolu Yedinci \u00c7er\u00e7eve Program\u0131 (Seventh Framework Programme), robotlar\u0131n bilgi payla\u015f\u0131m\u0131nda bulunabilecekleri, web benzeri bir veri taban\u0131n\u0131n tan\u0131t\u0131m\u0131nda \u201cg\u00fc\u00e7l\u00fc robotik bulut hizmetlerine eri\u015fim\u201d ifadesini kulland\u0131. Kuffner ile Berkeley\u2019deki RoboBrain ekibinden Ken Goldberg, 2013 senesinde yay\u0131mlad\u0131klar\u0131 bir makalede, Google\u2019\u0131n nesne tan\u0131ma motorunu ve di\u011fer veri kaynaklar\u0131n\u0131 kullanan bir robotik kavrama sistemini payla\u015ft\u0131. Bunlardan ba\u015fka, bir de da\u011f\u0131t\u0131lm\u0131\u015f hesaplama yaz\u0131l\u0131m\u0131 Hadoop kullanan robotlar\u0131 g\u00fc\u00e7lendirmeyi ama\u00e7layan DAvinCi Projesi var. Tabi son y\u0131llarda giderek daha \u00e7ok g\u00fcndemde yer bulan ve dergilerin kapak konusu yap\u0131lan bu alan\u0131n, ara\u015ft\u0131rmac\u0131lar, \u015firketler ve h\u00fck\u00fcmetler taraf\u0131ndan \u00f6zel ilgi g\u00f6rd\u00fc\u011f\u00fc de g\u00f6zlerden ka\u00e7m\u0131yor. Asl\u0131nda bu d\u00fc\u015f\u00fcnce Masayuki Inaba\u2019n\u0131n 1990\u2019larda hayalini kurdu\u011fu robotlara dayan\u0131yor. Fiziksel olarak aram\u0131zda dola\u015fan robotlar\u0131n beyni, bir s\u00fcper-bilgisayarlar a\u011f\u0131na ba\u011fl\u0131 olacak ve gereken veriye ula\u015f\u0131m an\u0131nda sa\u011flanabilecekti. O zaman\u0131n teknolojisi ve bilgisayar donan\u0131m\u0131 ile bu m\u00fcmk\u00fcn olmad\u0131 ama \u015fimdi art\u0131k ger\u00e7ekle\u015ftirilebilir. Teknoloji kurulu\u015flar\u0131 buna imkan verecek \u00f6l\u00e7\u00fcde hesaplama g\u00fcc\u00fcne sahip. Giri\u015fimciler ve \u00fcniversiteler Hadoop\u2019a ve ba\u015fka da\u011f\u0131t\u0131m yaz\u0131l\u0131mlar\u0131na ula\u015fabilir; \u00f6rne\u011fin Cloudera firmas\u0131 ya da RoboBrain\u2019in ya\u015fad\u0131\u011f\u0131 Amazon bulutu gibi. Elbette h\u00e2l\u00e2 a\u015f\u0131lmas\u0131 gereken bir tak\u0131m g\u00fc\u00e7l\u00fckler mevcut. Robotlar\u0131n \u00e7ok farkl\u0131 tip verilere eri\u015febilmesi gerekecek. Apple\u2019\u0131n Siri ses asistan\u0131 ya da Google\u2019\u0131n ses tan\u0131ma veya g\u00f6rsel etiketleme sistemleri gibi tek t\u00fcr veri yeterli olamaz. RoboBrain m\u00fchendislerinden Aditya Jami \u201c\u00c7\u00f6zmemiz gereken ba\u015fl\u0131ca sorun, farkl\u0131 \u00e7e\u015fitte verileri destekleyen depolama katmanlar\u0131 ile ba\u015fa \u00e7\u0131kmak,\u201d diyor. Do\u011fru bir depolama sistemi yap\u0131land\u0131rmak en kritik nokta; \u00e7\u00fcnk\u00fc 100.000 veri kayna\u011f\u0131n\u0131 ve \u00e7ok say\u0131da makine \u00f6\u011frenim algoritmas\u0131n\u0131 tek bir a\u011fda entegre etmek gerekecek. \u201cGer\u00e7ek d\u00fcnyada, zeki her varl\u0131\u011f\u0131n yapabilmesi gereken \u00fc\u00e7 \u015fey var: Alg\u0131lama, planlama ve konu\u015fma,\u201d diyor Saxena. Bu nedenle RoboBrain\u2019de bir nesne saptama sistemi, bir planlama sistemi (PlanIt) ve bir de dil \u00f6\u011frenme ve anlama sistemi (Tell Me Dave) bulunuyor. Yak\u0131n bir gelecekte bunlara ba\u015fka t\u00fcrde \u00f6\u011frenme modelleri ve veri kaynaklar\u0131n\u0131n eklenmesine \u00e7al\u0131\u015f\u0131l\u0131yor. T\u00fcm bu yaz\u0131l\u0131mlar\u0131n ve verilerin bir araya getirilmesiyle, ara\u015ft\u0131rmac\u0131lar ilkel de olsa bir alg\u0131 duyusuna sahip bir sistem yaratmak istiyor. B\u00f6ylece d\u00fcnyadaki yayg\u0131n kan\u0131lar\u0131n \u00e7o\u011funu robotlar\u0131n kavramas\u0131 m\u00fcmk\u00fcn olabilir.  \u015eu anda bilgisayarlar,\u00a0ba\u011flam\u0131 kavrama konusunda pek iyi de\u011filler. \u0130nsanlardan farkl\u0131 olarak, robotlar kar\u015f\u0131lar\u0131na \u00e7\u0131kan bir ki\u015fiye\u00a0yol verme karar\u0131 veremiyor \u00f6rne\u011fin. Ne yaz\u0131k ki pek \u00e7ok insan da marketlerin dar koridorlar\u0131nda olsun, tek ki\u015finin ge\u00e7ebilece\u011fi boyuttaki kap\u0131lar\u0131n \u00f6n\u00fcnde olsun; bazen empatiden ve genel durum tespitinden yoksun bir \u015fekilde olduklar\u0131 yerde dikilmeye devam edebiliyor. Robotlar\u0131n bunu bir g\u00fcn a\u015faca\u011f\u0131na ku\u015fku yok ama\u00a0bundan y\u00fczlerce y\u0131l sonra bile ortak alanlar\u0131 sayg\u0131s\u0131zca kullanan insanlar h\u00e2l\u00e2 var olabilir.", "tags": ["robotlar", "yapay zeka"]},
{"source": "bilimfili.com", "url": "https://bilimfili.com/bilgisayarlar-dus-kurar-mi/", "category": "teknoloji", "date": "25 Haziran 2015", "title": "Bilgisayarlar D\u00fc\u015f Kurar m\u0131?", "content": "Bilgisayarlar\u0131n\u0131n r\u00fcyalar\u0131n\u0131 analiz etmeye karar veren Google\u2019\u0131n yaz\u0131l\u0131m m\u00fchendislerinin bulgular\u0131na g\u00f6re, androidler elektrikli koyun d\u00fc\u015fl\u00fcyor! Hatta salyangoz kabuklu domuzlar, deveye benzeyen ku\u015flar ve k\u00f6pek gibi bal\u0131klar da\u2026\u00a0Google\u2019\u0131n server bilgisayarlar\u0131n\u0131n, al\u0131\u015f\u0131lm\u0131\u015f nesnelerin g\u00f6r\u00fcnt\u00fclerini tan\u0131ma ve yaratma becerisini s\u0131nad\u0131ktan sonra bu kan\u0131ya varan ara\u015ft\u0131rmac\u0131lar, deney sonucunda Escher\u2019in \u00e7izimlerini ya da Dali\u2019nin tablolar\u0131n\u0131 an\u0131msatan sonu\u00e7lara ula\u015ft\u0131. Peki bu ara\u015ft\u0131rman\u0131n hedefi, bilgisayarlardan garip g\u00f6r\u00fcnt\u00fcler yaratmalar\u0131n\u0131 istemenin amac\u0131 nedir? Gelece\u011fin parlak sanat\u00e7\u0131 robotlar\u0131n\u0131n artistik potansiyellerini ortaya \u00e7\u0131karmaktan m\u0131 ibaret, yoksa daha bilimsel bir nedeni var m\u0131? As\u0131l ama\u00e7 elbette b\u00fct\u00fcn\u00fcyle bilimsel: Google, bilgisayarlar\u0131n ne kadar verimli bir bi\u00e7imde \u00f6\u011frenebildiklerini bilmek istiyor. Google\u2019\u0131n yapay sinir a\u011f\u0131 bir t\u00fcr bilgisayar beyin ve tasar\u0131m\u0131nda hayvanlarda bulunan merkezi sinir sisteminden esinlenilmi\u015f. M\u00fchendisler bu a\u011fa bir g\u00f6r\u00fcnt\u00fc ilettiklerinde, ilk \u201cn\u00f6ron\u201d katman\u0131 \u015f\u00f6yle bir bak\u0131yor. Ard\u0131ndan bu katman, bir sonraki katman ile \u201chaberle\u015fiyor\u201d ve g\u00f6r\u00fcnt\u00fc i\u015fleme s\u00fcreci ba\u015flam\u0131\u015f oluyor. Bu s\u00fcre\u00e7, n\u00f6ron katman\u0131 say\u0131s\u0131 kadar (10-30\u00a0katman) yinelenirken, her bir katman g\u00f6r\u00fcnt\u00fcn\u00fcn ne oldu\u011fu anla\u015f\u0131lana dek \u00f6nemli \u00f6zellikleri tan\u0131mlay\u0131p izole ediyor. Bu nesne tan\u0131ma s\u00fcrecinden sonra, sinir a\u011f\u0131 bize nesnenin ne oldu\u011funu s\u00f6yleyebiliyor.  Google ekibi bu s\u00fcreci tersine \u00e7evirebileceklerini fark etmi\u015f. Yapay sinir a\u011f\u0131na bir nesne s\u00f6yleyip, o nesnenin bir g\u00f6r\u00fcnt\u00fcs\u00fcn\u00fc yaratmas\u0131n\u0131 s\u00f6ylemi\u015fler. Bilgisayar da, nesneye ait oldu\u011funu bildi\u011fi \u00e7e\u015fitli \u00f6zellikleri bir araya getirerek g\u00f6r\u00fcnt\u00fc olu\u015fturmay\u0131 denemi\u015f. Bir \u00e7atal resmi istendi\u011finde, \u00e7atal\u0131n tan\u0131mlay\u0131c\u0131 \u00f6zellikleri bir sap ve sap\u0131n ucundaki birka\u00e7 sivri u\u00e7tur; boyut, renk ve duru\u015f \u015fekli \u00f6nemli de\u011fildir. Bilgisayarlar\u0131n bu ayr\u0131m\u0131 yap\u0131p yapamad\u0131\u011f\u0131n\u0131 anlamak i\u00e7in bir dizi g\u00f6r\u00fcnt\u00fc \u00e7\u0131kt\u0131s\u0131 istenmi\u015f. Tabi bazen sonu\u00e7lar pek beklendi\u011fi gibi \u00e7\u0131kmam\u0131\u015f. \u00d6rne\u011fin a\u015fa\u011f\u0131daki damb\u0131l g\u00f6r\u00fcnt\u00fclerinde, bilgisayar\u0131n de\u011fi\u015fik a\u00e7\u0131lardan al\u0131nm\u0131\u015f ve farkl\u0131 uzakl\u0131k ya da boyuttaki damb\u0131l g\u00f6r\u00fcnt\u00fclerinin bir kar\u0131\u015f\u0131m\u0131n\u0131 sundu\u011funu anl\u0131yoruz. Dikkat ederseniz bilgisayar, a\u011f\u0131rl\u0131k kald\u0131ran kasl\u0131 kolu da damb\u0131l\u0131n bir par\u00e7as\u0131 kabul etmi\u015f. Google\u2019da damb\u0131l aramas\u0131 yapt\u0131\u011f\u0131n\u0131zda kar\u015f\u0131n\u0131za \u00e7\u0131kan g\u00f6r\u00fcnt\u00fclerin \u00e7o\u011fu damb\u0131l kald\u0131ran bir kol oluyor. Bu nedenle bilgisayar\u0131 anlay\u0131\u015fla kar\u015f\u0131lamak gerek.  Bilgisayarlar\u0131n nesnelerde g\u00f6r\u00fcnt\u00fc tan\u0131ma yetenekleri, sanat\u00e7\u0131lar\u0131n hayal g\u00fcc\u00fcyle yar\u0131\u015facak d\u00fczeyde. Da\u011flar\u0131n\u00a0aras\u0131nda tap\u0131naklar, a\u011fa\u00e7larda binalar ve insanlar\u00a0veya \u00e7i\u00e7eklerde\u00a0ku\u015flar g\u00f6rebilirler.  Hatta bazen son derece ayr\u0131nt\u0131l\u0131 \u00f6\u011feler, ortada hi\u00e7bir \u015fey yok gibiyken belirebilir. A\u015fa\u011f\u0131daki i\u015flenmi\u015f bulutlu g\u00f6ky\u00fcz\u00fc foto\u011fraf\u0131, Google\u2019\u0131n yapay sinir a\u011f\u0131n\u0131n bulutlar\u0131 bir \u015feylere benzetmede bir numara oldu\u011funu kan\u0131tl\u0131yor. Ortada hi\u00e7 g\u00f6r\u00fcnt\u00fc yokken onlar\u0131 yaratan bu tekni\u011fe \u201cba\u015flat\u0131mc\u0131l\u0131k (inceptionism)\u201d ad\u0131 veriliyor. Bilgisayarlar\u0131n bu teknikle ortaya koydu\u011fu yap\u0131tlar\u0131 inceleyebilece\u011finiz bir sanat galerisi bile var.   Tasar\u0131mc\u0131lar makineden belli bir g\u00f6r\u00fcnt\u00fc istemek yerine, sanatsal \u00e7al\u0131\u015fmalar\u0131n\u0131 b\u00fct\u00fcn\u00fcyle \u00f6zg\u00fcr bi\u00e7imde yapmas\u0131n\u0131 sa\u011flad\u0131klar\u0131nda, mekanik bir zihinden ortaya \u00e7\u0131kan eserlerin g\u00fczelli\u011finden \u00e7ok etkilenmi\u015fler. M\u00fchendisler bu g\u00f6r\u00fcnt\u00fcleri \u201cr\u00fcya\u201d olarak adland\u0131r\u0131yor. R\u00fcyalar\u0131 ortaya \u00e7\u0131karmak i\u00e7in bilgisayara beyaz g\u00fcr\u00fclt\u00fcden (t\u00fcm frekanslarda rastgele da\u011f\u0131l\u0131ml\u0131 g\u00fcr\u00fclt\u00fc) olu\u015fan bir bo\u015f \u201cbeyaz ka\u011f\u0131t\u201d veriliyor. Makine bu g\u00fcr\u00fclt\u00fcden desenler \u00e7ekerek, d\u00fc\u015fsel manzaralar olu\u015fturuyor. Bu tablolara bakt\u0131\u011f\u0131n\u0131zda, ancak ve ancak sonsuz bir d\u00fc\u015f g\u00fcc\u00fcn\u00fcn \u00fcr\u00fcn\u00fc olabileceklerini seziyorsunuz.", "tags": ["bilgisayar bilimleri", "makine \u00f6\u011frenimi"]},
{"source": "bilimfili.com", "url": "https://bilimfili.com/super-hizli-lazerler-dokunulabilir-hologram-olusturuyorlar/", "category": "teknoloji", "date": "29 Haziran 2015", "title": "S\u00fcper H\u0131zl\u0131 Lazerler Dokunulabilir Hologram Olu\u015fturuyorlar", "content": "Digital Nature Group (DNG) \u2018daki ara\u015ft\u0131rmac\u0131lar; lazerler, aynalar ve kameralar kullanarak \u0131\u015f\u0131\u011f\u0131n minik noktalar\u0131 olarak bilinen voksellerden olu\u015fmu\u015f 3 boyutlu, interaktif hologramlar olu\u015fturman\u0131n bir yolunu buldular. Femto-saniye lazerler (femtosaniye; saniyenin katrilyonda biridir ve lazerler 30 ila 270 femto-saniye s\u00fcre boyunca patlamalar g\u00f6nderiyor) kullanarak; ara\u015ft\u0131rma ekibi dokunulmas\u0131nda bir sorun olmayan hologramlar yapabildiler. G\u00f6r\u00fcnt\u00fcler saniyede 200.000 dots (nokta) \u00e7\u00f6z\u00fcn\u00fcrl\u00fc\u011fe ula\u015f\u0131yor ve \u00fc\u00e7 boyutlular. Vokseller; lazerin odak enerjisi havada iyonla\u015ft\u0131\u011f\u0131nda olu\u015fan plazma taraf\u0131ndan sa\u00e7\u0131lan \u0131\u015f\u0131kt\u0131r. Ara\u015ft\u0131rmac\u0131lardan Yoichi Ochiai; dokunuldu\u011funda, lazerin bir z\u0131mpara ka\u011f\u0131d\u0131 hissi verdi\u011fini s\u00f6yl\u00fcyor, hatta baz\u0131 kat\u0131l\u0131mc\u0131lar plazman\u0131n k\u00fc\u00e7\u00fck bir dura\u011fan \u015fok ya\u015fad\u0131\u011f\u0131n\u0131 d\u00fc\u015f\u00fcn\u00fcyorlar. University of Rochester \u2018dan Prof. Chunlei Guo; \u00e7al\u0131\u015fman\u0131n, femto-saniye lazerler kullanarak hava plazmas\u0131 olu\u015fturmada at\u0131lan ilk ad\u0131m olmad\u0131\u011f\u0131n\u0131, fakat \u00e7al\u0131\u015fman\u0131n ileride femto-saniye lazer g\u00f6r\u00fcnt\u00fclerinin \u00fcretimine yard\u0131mc\u0131 olaca\u011f\u0131n\u0131 s\u00f6yl\u00fcyor. Ge\u00e7mi\u015fte yap\u0131lan \u00e7al\u0131\u015fmalar nano-saniye ve femto-saniye lazerleri kullan\u0131larak g\u00f6r\u00fcnt\u00fcler olu\u015fturulmu\u015ftu, DNG ara\u015ft\u0131rmac\u0131lar\u0131 ge\u00e7mi\u015f \u00e7al\u0131\u015fmalar\u0131n y\u00fcksek \u00e7\u00f6z\u00fcn\u00fcrl\u00fck noktas\u0131nda ba\u015far\u0131s\u0131z oldu\u011funu ve insan derisini yakabilece\u011fini s\u00f6yl\u00fcyorlar. Lazerler \u00e7ok y\u00fcksek h\u0131zlarda yand\u0131klar\u0131ndan ger\u00e7ek zamanl\u0131 tepki olu\u015fturabilirler ve ara\u015ft\u0131rmac\u0131lar; dokunuldu\u011funda bozulan kullan\u0131labilir holografik onay kutucuklar\u0131 (check boxes) ve kalpler yaparak lazerlerin bu kapasitesini g\u00f6sterdiler. Hologramlar\u0131 olu\u015fturmak i\u00e7in, ara\u015ft\u0131rmac\u0131lar femtosaniye lazerlerini; bir dizi lens, bir ayna ve kesin bir \u015fekilde lazer \u0131\u015f\u0131nlar\u0131n\u0131 do\u011frudan aynaya d\u00fc\u015f\u00fcren bir Galvano taray\u0131c\u0131 \u00fczerinden s\u00fcrekli \u0131\u015f\u0131n g\u00f6ndermeye devam eden bir uzaysal \u0131\u015f\u0131k mod\u00fclat\u00f6r\u00fc arac\u0131l\u0131\u011f\u0131yla yakt\u0131lar. Hologram\u0131n alt\u0131ndaki bir kamera; kullan\u0131c\u0131 ile olan etkile\u015fimi \u2013dokunuldu\u011funda noktalar\u0131n verdi\u011fi tepkiyi\u2013 kaydetti. Ochiai kar\u015f\u0131la\u015ft\u0131klar\u0131 en \u015fa\u015f\u0131rt\u0131c\u0131 \u015feyin; bu uygulamada plazmaya dokunman\u0131n asl\u0131nda bir sorun olu\u015fturmamas\u0131 oldu\u011funu ve bunun da, hologram\u0131; ge\u00e7mi\u015fte d\u00fc\u015f\u00fcn\u00fclenden \u00e7ok daha sorunsuz ve g\u00fcvenli hale getirdi\u011fini s\u00f6yl\u00fcyor. Bu hologramlar\u0131 g\u00fcvenli hale getirmenin en kritik yolu ise; lazer patlamalar\u0131n\u0131n daha k\u0131sa s\u00fcreli olmas\u0131. Testlerde, e\u011fer lazerler 2 saniyelik patlamadan daha uzun s\u00fcrede yak\u0131l\u0131rsa, ara\u015ft\u0131rmac\u0131lar\u0131n insan derisini sim\u00fcle etmek i\u00e7in kulland\u0131klar\u0131 yapay deriyi yakt\u0131\u011f\u0131 g\u00f6r\u00fcld\u00fc. Fakat, e\u011fer 50 milisaniye ila 1 saniyede g\u00f6nderilirse, kullan\u0131lan deride herhangi bir hasar meydana gelmiyor.  Ochiai bu makinenin konsepte dair yaln\u0131zca bir kan\u0131t niteli\u011finde oldu\u011funu s\u00f6yl\u00fcyor. Ara\u015ft\u0131rma ekibi art\u0131k daha b\u00fcy\u00fck hologramlar olu\u015fturma \u00fczerine \u00e7al\u0131\u015facak. Deneyde kullan\u0131lan uzaysal \u0131\u015f\u0131k mod\u00fclat\u00f6r\u00fc olduk\u00e7a eski bir mod\u00fclat\u00f6rd\u00fc ve lazerin kendisi 7W \u2018a kadar g\u00f6nderim yapabilirken, bu 1 santimetre k\u00fcpl\u00fck deneyde lazerin yaln\u0131zca 1W \u2018luk g\u00fcc\u00fc kullan\u0131ld\u0131. Kaynak:\u00a0Dave Gershgorn, \u201cSUPERFAST LASERS CREATE A HOLOGRAM YOU CAN TOUCH\u201d,\u00a0http://www.popsci.com/secret-interactive-holograms-plasma-and-femtosecond-laser", "tags": ["hologram", "lazer"]},
{"source": "bilimfili.com", "url": "https://bilimfili.com/beyin-okuyan-bilgisayar-programi-dusunceleri-yaziya-dokuyor/", "category": "teknoloji", "date": "26 Haziran 2015", "title": "Beyin Okuyan Bilgisayar Program\u0131 D\u00fc\u015f\u00fcnceleri Yaz\u0131ya D\u00f6k\u00fcyor", "content": "Yaln\u0131zca beyin g\u00fcc\u00fcn\u00fc kullanarak, yazarlar\u0131n kitaplar\u0131n\u0131 birka\u00e7 g\u00fcnde yazabildi\u011fi bir d\u00fcnya hayal edin. Elleri serbest b\u0131rakan bu \u201cgelecek\u201d pek yak\u0131nda m\u00fcmk\u00fcn olabilir: Bilim insanlar\u0131 beyin dalgalar\u0131n\u0131 birle\u015ftiren ve d\u00fc\u015f\u00fcnd\u00fc\u011f\u00fcn\u00fcz her \u015feyi yaz\u0131ya d\u00f6kebilen bir yaz\u0131l\u0131m geli\u015ftirdiler. Bu gelece\u011fe ait bilim-kurgu tipi konseptin arkas\u0131nda \u201cD\u00fc\u015f\u00fcnceden-Yaz\u0131ya\u201d (Brain-to-Text)\u00a0isimli bir yaz\u0131l\u0131m var. Yaz\u0131l\u0131m etkin bir \u015fekilde ileti\u015fim kurabilme yetisini kaybetmi\u015f hayatlar\u0131 d\u00f6n\u00fc\u015ft\u00fcrme potansiyeline sahip. Muhtemelen sizin de akl\u0131n\u0131za gelen ilk isim bilimin modern dehas\u0131; Stephen Hawking oldu. Hawking s\u00f6ylemek istediklerini alfabede teker teker harfleri se\u00e7erek yazmak durumunda. Evet, tahmin etti\u011finiz gibi; bu s\u00fcre\u00e7 olduk\u00e7a yava\u015f ve yorucu oluyor. Bu y\u00fczden \u201cD\u00fc\u015f\u00fcnceden-Yaz\u0131ya\u201d gibi yaz\u0131l\u0131mlar hayat kurtar\u0131c\u0131 olabilir. Frontiers of Neuroscience \u2018da yay\u0131mlanan \u00e7al\u0131\u015fma; bu yeni konsepti test eden bir dizayn geli\u015ftirdi ancak \u00e7al\u0131\u015fma; beyinlerine halihaz\u0131rda elektrotlar yerle\u015ftirilmi\u015f kat\u0131l\u0131mc\u0131lara ihtiya\u00e7 duyuyor. \u00c7\u00fcnk\u00fc; kafatas\u0131 \u00fczerinden elektriksel aktiviteyi kaydeden beyin dalgas\u0131-okuyucu ba\u015fl\u0131klar, tekil d\u00fczeyde harfleri tan\u0131mlamak i\u00e7in gerekli olan keskin sinyalleri yeteri d\u00fczeyde alg\u0131layabilecek hassasl\u0131kta de\u011filler ve kafatas\u0131 bu hassas bilgiyi bulan\u0131kla\u015ft\u0131r\u0131yor. \u00c7al\u0131\u015fmada denek olabilecek s\u0131n\u0131rl\u0131 say\u0131daki insan\u0131n hepsi de epilepsi hastas\u0131 ve halihaz\u0131rda tedavi i\u00e7in beyinlerine elektrotlar yerle\u015ftirilmi\u015f durumda. Ancak ne yaz\u0131k ki, elektrotlar, yeniden elektriksel sinyal olu\u015fturmas\u0131 a\u00e7\u0131s\u0131ndan beynin yaln\u0131zca belirli b\u00f6lgelerine yerle\u015ftirilmi\u015f ve bu y\u00fczden de beynin her yerine yay\u0131lam\u0131yor. Bu s\u0131n\u0131rl\u0131l\u0131\u011fa ra\u011fmen, sinirsel verileri bir bilgisayar taraf\u0131ndan okunurken, kat\u0131l\u0131mc\u0131lardan bir yaz\u0131n\u0131n farkl\u0131 paragraflar\u0131n\u0131 sesli \u015fekilde\u00a0okumalar\u0131 istendi.\u00a0Ki\u015filer kelimeleri s\u00f6yledik\u00e7e, bilgisayar; uyumlu beyin dalgas\u0131yla kurulan e\u015fle\u015fmedeki tekil sesleri tan\u0131mlamay\u0131 \u00f6\u011frenebilmeliydi. Sonunda, bilgisayar, beynin farkl\u0131 \u00f6rg\u00fclerini (patern) toplayabildi ve onlar\u0131 seslerle e\u015fle\u015ftirebildi. Elde edilen sonu\u00e7lar ise olduk\u00e7a cesaretlendirici \u00f6zellikteydiler. \u201cD\u00fc\u015f\u00fcnceden-Yaz\u0131ya\u201d yaz\u0131l\u0131m\u0131 rastgele bir modele k\u0131yasla fonetikleri s\u0131n\u0131fland\u0131rmada s\u00fcrekli olarak daha tutarl\u0131 idi.\n Stephen Hawking alfabeden her harfi tek tek se\u00e7erek s\u00f6ylemek istediklerini yaz\u0131ya d\u00f6k\u00fcyor. Makalenin yazarlar\u0131ndan Peter Brunner; bunun yaln\u0131zca bir ba\u015flang\u0131\u00e7 oldu\u011funu ve olas\u0131l\u0131klar\u0131n s\u0131n\u0131rs\u0131z oldu\u011funu s\u00f6yl\u00fcyor. Makalede; konu\u015fma-alg\u0131lay\u0131c\u0131 geleneksel yaz\u0131l\u0131mlarda\u00a0binlerce saatlik akustik verinin modellenmesine ve yaz\u0131l\u0131m\u0131n g\u00fcncellenmesine ihtiya\u00e7 duyuldu\u011funu, buna kar\u015f\u0131n \u201cD\u00fc\u015f\u00fcnceden-Yaz\u0131ya\u201d program\u0131nda yedi ki\u015fiden elde edilen yaln\u0131zca 2-3 \u00f6rne\u011fe ihtiya\u00e7 duydu\u011fu belirtiliyor. Daha fazla deneme ve ince ayar yap\u0131lmas\u0131yla, yaz\u0131l\u0131m sadece daha tutarl\u0131 hale gelebilir. Ancak bu teknoloji kolayl\u0131kla ticari olarak temin edilemez, \u00e7\u00fcnk\u00fc s\u00f6z konusu beyin olunca; tek bir boyutta \u00fcretim kesinlikle tamamen uyu\u015fmuyor. Fonetik veriyi d\u00f6n\u00fc\u015ft\u00fcren beyin dalgalar\u0131 her beyin i\u00e7in olduk\u00e7a hassast\u0131r ve bireye \u00f6zg\u00fc bir \u00f6l\u00e7\u00fcm yap\u0131lmal\u0131d\u0131r. Bununla birlikte;\u00a0kullan\u0131c\u0131n\u0131n beynine do\u011frudan bir elektrot a\u011f\u0131 yerle\u015ftirme i\u015fleminde ba\u015fka bir sorun daha var: Ya\u015fam kalitesinde art\u0131\u015fa sebep olacak bu durum, beyin hasar\u0131 konusunda ya da cerrahi m\u00fcdahalelerde kuvvetle muhtemel bir riskin de al\u0131nmas\u0131 anlam\u0131na geliyor. \u00c7al\u0131\u015fman\u0131n Makalesi \u0130\u00e7in (\u0130leri Okuma):\u00a0http://journal.frontiersin.org/article/10.3389/fnins.2015.00217/full\nKaynak: Levi Sharpe, \u201cMind-Reading Program Translates Thoughts into Text\u201d,\u00a0http://www.popsci.com/mind-reading-technology-turns-thoughts-text", "tags": ["beyin", "beyin okuma", "bilgisayar bilimleri", "d\u00fc\u015f\u00fcnceler", "g\u00f6r\u00fcnt\u00fcleme teknikleri"]},
{"source": "bilimfili.com", "url": "https://bilimfili.com/jet-cantasi-piyasaya-cikiyor/", "category": "teknoloji", "date": "29 Haziran 2015", "title": "Jet \u00c7antas\u0131 Piyasaya \u00c7\u0131k\u0131yor", "content": "\u0130lk olarak 2008 y\u0131l\u0131nda halk \u00f6n\u00fcnde kullan\u0131larak b\u00fcy\u00fck ilgi \u00e7eken Yeni Zelanda yap\u0131m\u0131 ki\u015fisel u\u00e7u\u015f tak\u0131mlar\u0131n\u0131n, \u00f6n\u00fcm\u00fczdeki y\u0131l sat\u0131\u015f\u0131n\u0131n ba\u015flayaca\u011f\u0131 duyuruldu.\u00a0150.000 $ ile 200.000 $ aras\u0131nda \u00fccretlendirilmesi beklenen jet \u00e7antas\u0131, A.B.D ko\u015fullar\u0131na g\u00f6re ortalama bir ev fiyat\u0131na sat\u0131\u015fa sunulmu\u015f olacak.  \u00a0  S\u0131rt \u00e7antas\u0131 benzeri bir g\u00f6r\u00fcn\u00fcm\u00fc olan\u00a0Martin Jetpack markal\u0131 jet \u00e7antalar\u0131 asl\u0131nda teknik olarak jet s\u0131n\u0131f\u0131nda de\u011fil. Pervanenin silindirik bir kanala oturtulmas\u0131yla iti\u015f verimini art\u0131ran bir itki sistemi olan \u201cducted fan\u201d t\u00fcr\u00fcnden bir ara\u00e7. Model u\u00e7aklardakine benzer bir mekanizma ile ta\u015f\u0131yan ki\u015fiyi havaland\u0131r\u0131p, u\u00e7mas\u0131n\u0131 sa\u011fl\u0131yor. Motoru 200 beygir g\u00fcc\u00fcnde V4 tipinde ve saatte 74 km h\u0131za \u00e7\u0131kabiliyor. 45 litrelik yak\u0131t kapasitesi olan ara\u00e7 1000 metre y\u00fckseklikte 20 dakika boyunca u\u00e7abiliyor. Y\u00fcksekli\u011fi 2,20 m ve geni\u015fli\u011fi 2,14 m olan jet \u00e7antas\u0131n\u0131n pilot kabin derinli\u011fi 1,75 m. 200 kg a\u011f\u0131rl\u0131\u011f\u0131ndaki ara\u00e7 en fazla 320 kg u\u00e7urma kapasitesine sahip. Dolay\u0131s\u0131yla 120 kg\u2019dan daha a\u011f\u0131r ki\u015filerin jet \u00e7antas\u0131 alma niyetleri varsa, acilen diyete girmeleri gerekiyor. Helikopterden daha k\u00fc\u00e7\u00fck, \u201cdrone\u201d ad\u0131 verilen insans\u0131z hava ara\u00e7lar\u0131ndan daha b\u00fcy\u00fck olan jet \u00e7antas\u0131n\u0131n zor durumdaki s\u00f6rf\u00e7\u00fcleri kurtarmak ya da boru hatlar\u0131n\u0131 kontrol etmek gibi rolleri ba\u015far\u0131yla yerine getirece\u011fi d\u00fc\u015f\u00fcn\u00fcl\u00fcyor. Bunlar\u0131n d\u0131\u015f\u0131nda heyecan arayan zengin al\u0131c\u0131lar taraf\u0131ndan bireysel kullan\u0131m amac\u0131yla tercih edilece\u011fine de ku\u015fku yok.  \u00a0 Kaynak: Iflscience.com \u201cYou Could Have Your Very Own Jetpack by Late 2016\u201d\n<http://www.iflscience.com/technology/you-could-have-your-very-own-jetpack-late-2016>", "tags": ["makineler"]},
{"source": "bilimfili.com", "url": "https://bilimfili.com/yeni-iletken-dovme-kesfedildi/", "category": "teknoloji", "date": "29 Haziran 2015", "title": "Yeni iletken d\u00f6vme icat edildi", "content": "Transist\u00f6rler, \u0131\u015f\u0131k yay\u0131l\u0131m\u0131 yapabilen diyotlar (diod) ve g\u00fcne\u015f panelleri gibi mevcut yaz\u0131labilen elektronik sistemler ka\u011f\u0131t veya plastik gibi s\u00fcbstratlar\u0131n \u00fczerine yaz\u0131labiliyor. (printing) Ancak bu s\u00fcbstrat d\u00fczlemler sert ve esnek olmayan yap\u0131larda veya b\u00f6yle olma e\u011filimindeler. Esneyebilen ve yumu\u015fak maddelerin kullan\u0131labilmesi, yeni jenerasyon giyilebilir (kendisini giyen insan\u0131n v\u00fccuduna g\u00f6re ayarlayabilen) cihazlar\u0131n \u00fcretilmesini sa\u011flayabilecek. Ne var ki, bu \u015fekilde elastik ve ayn\u0131 zamanda iletken d\u00f6vme (ink)* \u00fcretiminin \u00e7ok a\u015famal\u0131 bir karma\u015f\u0131k yaz\u0131l\u0131m s\u00fcrecini gerektirdi\u011fi ve bu ba\u011flamda \u00e7ok zor oldu\u011fu kan\u0131tlanm\u0131\u015f durumda. University of Tokyo Y\u00fcksek M\u00fchendislik Fak\u00fcltesi\u2019ndeki Profes\u00f6r\u00a0Takao Someya\u2019n\u0131n y\u00f6netti\u011fi bir ara\u015ft\u0131rma grubu, tekstil \u00fcr\u00fcnlerinin \u00fczerine kolayl\u0131kla hatta tek basama\u011fa indirgenmi\u015f bir s\u00fcre\u00e7 ile bas\u0131labilen, elastik ve ayn\u0131 zamanda iletken bir d\u00f6vme geli\u015ftirdi. D\u00f6vme (ink), g\u00fcm\u00fc\u015f yapraklar\u0131, organik bir \u00e7\u00f6z\u00fcc\u00fc, florin (flor) lastik ve florin s\u00fcrfaktan\u2019dan (y\u00fczey etkin madde \u2013 kaplama) olu\u015fuyor. D\u00f6vme, orijinal uzunlu\u011funun \u00fc\u00e7 kat\u0131na kadar esnetildi\u011finde dahi y\u00fcksek iletkenlik \u00f6zelli\u011fini kaybetmiyor. \u015eu an i\u00e7in bu d\u00f6vme, iki bu\u00e7uk kat\u0131na ya da daha fazlas\u0131na kadar esneyebilen iletkenlerin i\u00e7inde en y\u00fcksek iletkenlik ve iletkenlik verimine sahip. Bu yeni d\u00f6vme\u2019yi kullanarak, ara\u015ft\u0131rma ekibi spor k\u0131yafeti tekstilinin \u00fczerine elastik bir iletkeni basarak ve organik transist\u00f6r y\u00fckseltici (amplifikat\u00f6r) devresi ile kombine ederek kas aktivitesini \u00f6l\u00e7ebilen bir bilek band\u0131 (bileklik) \u00fcretti. Kaslardaki elektriksel potansiyeli 16 santimetrekarelik (4\u00d74) bir alanda tespit ederek, kas aktivitesini \u00f6l\u00e7ebiliyor. Sens\u00f6r\u00fcn \u00fczerinde 3\u00d73\u2019l\u00fck bir a\u011f dizgesi halinde 2 santimetre aral\u0131klarla s\u0131ralanm\u0131\u015f elektrotlar bulunuyor. Someya konu ile ilgili : \u201d Ekibimizin amac\u0131 giyilebilir rahat ve ergonomik cihazlar \u00fcretmeyi hedefliyor ve bu d\u00f6vme de bu nihai amac\u0131n bir par\u00e7as\u0131 olarak \u00fcretildi. En zorlay\u0131c\u0131 k\u0131s\u0131m, basit ve tek a\u015famal\u0131 bir bask\u0131 s\u00fcrecinde y\u00fcksek esneklik ve iletkenli\u011fi sa\u011flamak oldu. Bu zorlu\u011fu da, g\u00fcm\u00fc\u015f yapraklar\u0131n bas\u0131lan y\u00fczeye kendi kendilerine yay\u0131lmalar\u0131n\u0131 sa\u011flayacak bir s\u00fcrfaktan kullanarak a\u015ft\u0131k. Bunu yaparken ayn\u0131 zamanda y\u00fcksek iletkenlik \u00f6zelli\u011fini de kaybetmedik.\u201d a\u00e7\u0131klamas\u0131n\u0131 yapt\u0131. \u00a0 Referans : Naoji Matsuhisa, Martin Kaltenbrunner, Tomoyuki Yokota, Hiroaki Jinno, Kazunori Kuribara, Tsuyoshi Sekitani, Takao Someya. Printable elastic conductors with a high conductivity for electronic textile applications. Nature Communications, 2015; 6: 7461 DOI: 10.1038/ncomms8461", "tags": ["biyoteknoloji", "d\u00f6vme"]},
{"source": "bilimfili.com", "url": "https://bilimfili.com/lhcde-yeni-parcacik-kesfedildi-pentakuark/", "category": "teknoloji", "date": "15 Temmuz 2015", "title": "LHC\u2019de yeni par\u00e7ac\u0131k ke\u015ffedildi: Pentakuark", "content": "\u00d6ylesine bulunmas\u0131 zor bir par\u00e7ac\u0131k ki; d\u00fcnyan\u0131n en b\u00fcy\u00fck fizik deneyinde dahi \u015fans eseri ke\u015ffedildi. Evet, \u2018Pentakuark\u2019 (pentaquark) sonunda bulundu. \u0130svi\u00e7re\u2019nin Cenevre kentinde bulunan CERN\u2019deki B\u00fcy\u00fck Hadron \u00c7arp\u0131\u015ft\u0131r\u0131c\u0131s\u0131\u2019nda (LHC \u2013 \u00a0Large Hadron Collider) Fizik Koordinat\u00f6r\u00fc olarak g\u00f6rev yapan Patrick Koppenburg ke\u015fif ile ilgili: \u201c Aktif ve bilin\u00e7li olarak arad\u0131\u011f\u0131m\u0131z bir \u015fey de\u011fildi. Daha \u00e7ok \u015fans eseri bulduk diyebiliriz\u201d a\u00e7\u0131klamas\u0131n\u0131 yapt\u0131. Pentakuark, kuarklar\u0131n yeni bir organizasyon \u015feklini temsil ediyor. Kuarklar, madde yap\u0131 ta\u015flar\u0131ndan birisidir ve b\u00f6l\u00fcnemezdir. Normalde ikili veya \u00fc\u00e7l\u00fc setler halinde bulunmalar\u0131na ra\u011fmen hen\u00fcz 1960\u2019larda 4 veya 5\u2019li kuark gruplar\u0131n\u0131n varl\u0131\u011f\u0131 tahmin edilmi\u015fti. 2003 y\u0131l\u0131nda ise baz\u0131 par\u00e7ac\u0131k h\u0131zland\u0131r\u0131c\u0131larda pentakuarklar\u0131n olu\u015fup kayboldu\u011fu tespit edilmi\u015f ve 2005 y\u0131l\u0131nda \u2018hayalet\u2019 olarak nitelendirilmi\u015flerdi. Daha sonra bir tetrakuark \u2013 d\u00f6rt kuarktan olu\u015fan \u2013 g\u00f6zlemlendi ve 2013 y\u0131l\u0131nda onayland\u0131 ancak ne yaz\u0131k ki pentakuarklar hala \u00fcst\u00fc kapal\u0131 bir s\u0131r olarak kald\u0131. Pentakuarklar daha \u00f6nce defalarca raporland\u0131 ancak her biri sahte g\u00f6r\u00fcnt\u00fcler (hayaletler) olarak g\u00f6r\u00fcld\u00fc. LHCb deney ekibi pentakuark\u2019\u0131n imzas\u0131 gibi g\u00f6r\u00fcnen \u015feyi tespit ettiklerinde bunu analiz etmeye ba\u015flad\u0131lar. \u015eimdi de bulduklar\u0131ndan son derece eminler. Sinyaldeki tutarl\u0131l\u0131k o kadar y\u00fcksek ki, verilerde istatistiki dalgalanma olma ihtimali yaln\u0131zca 1022\u2019de 1.\u00a0 Koppenburg\u2019a g\u00f6re \u2018Bu kesinlikle bir par\u00e7ac\u0131k\u2019\u00a0 Pentakuark, Lambda b baryonlar\u0131\u2019n\u0131n par\u00e7ac\u0131k bozunma (yar\u0131 \u00f6m\u00fcr) \u00e7al\u0131\u015fmalar\u0131 s\u0131ras\u0131nda ke\u015ffedildi. Normalde de bu s\u00fcre\u00e7 tek ve net bir a\u015famada ger\u00e7ekle\u015fir. Kuarklar\u0131n davran\u0131\u015f bi\u00e7imlerinde de etkili olan fizik kurallar\u0131, bu s\u00fcre\u00e7lerin baz\u0131lar\u0131nda ara evreler ger\u00e7ekle\u015febilece\u011fini s\u00f6yler. B\u00f6yle bir p\u00fcr\u00fczl\u00fc bozunma s\u0131ras\u0131nda, \u00e7ok nadir g\u00f6r\u00fclen be\u015fli-kuark par\u00e7ac\u0131\u011f\u0131, teorik pentakuark par\u00e7ac\u0131\u011f\u0131n\u0131n varsay\u0131lan izi (imzas\u0131) ile bir anda belirdi ve kayboldu. Fizik\u00e7ilerin \u00e7ok iyi bildi\u011fi bu bozunma s\u00fcrecinde ke\u015ffedilmesi, pentakuark\u0131n ke\u015ffinin tamamen rastgele oldu\u011funu yeterice a\u00e7\u0131kl\u0131yor. Baz\u0131 fizik\u00e7iler be\u015f kuark\u0131n tek ve iyi organize olmu\u015f bir par\u00e7ac\u0131kta s\u0131k\u0131ca bir araya geldiklerini d\u00fc\u015f\u00fcnse de, di\u011ferleri de be\u015fli yap\u0131n\u0131n iki-kuark mezon ve \u00fc\u00e7-kuark baryon\u2018dan g\u00fc\u00e7l\u00fc bir n\u00fckleer kuvvet ile meydana gelen mini bir molek\u00fcl olarak d\u00fc\u015f\u00fcn\u00fclmesi gerekti\u011fini savunuyor.\u00a0Bu durumda bile yap\u0131ya rahatl\u0131kla \u2018par\u00e7ac\u0131k\u2019 denilebilece\u011fi \u00f6ne s\u00fcr\u00fcl\u00fcyor. Par\u00e7ac\u0131k neredeyse anl\u0131k bir \u015fekilde bozundu\u011fundan, pentakuark\u0131n k\u00fctlesi ve boyutlar\u0131 hakk\u0131nda daha fazla bilgi edinmek i\u00e7in yeni deneyler dizayn edilip uygulanmas\u0131 gerekecek. Deney bu tip bilinmeyenleri anlamak i\u00e7in \u00e7ok iyi bir \u015fekilde dizayn edildi. \u00c7ok yak\u0131ndan incelemeyi sa\u011flayan eldeki mevcut teknoloji bile bu pentakuark yap\u0131s\u0131n\u0131n ke\u015ffedilen ilk olmakla birlikte son olmayaca\u011f\u0131n\u0131 g\u00f6steriyor. \u00a0 Referans : NewScientist Website, Pentaquark discovery at LHC shows long-sought new form of matter, https://www.newscientist.com/article/dn27892-pentaquark-discovery-at-lhc-shows-long-sought-new-form-of-matter", "tags": ["par\u00e7ac\u0131k fizi\u011fi"]},
{"source": "bilimfili.com", "url": "https://bilimfili.com/tamamen-gunes-enerjisiyle-calisan-ucak-solar-impulse-2-havalandi/", "category": "teknoloji", "date": "30 Haziran 2015", "title": "G\u00fcne\u015f Enerjisiyle \u00c7al\u0131\u015fan U\u00e7ak Havaland\u0131: Solar Impulse 2", "content": "G\u00fcn \u0131\u015f\u0131\u011f\u0131nda ya da karanl\u0131kta hi\u00e7 yak\u0131t kullanmadan u\u00e7abilen g\u00fcne\u015f enerjili u\u00e7ak \u2018\u2019Solar Impulse 2\u2019\u2019, 29 Haziran 2015\u2019de, 120 saat s\u00fcrmesi planlanan u\u00e7u\u015f i\u00e7in havaland\u0131. Nagoya-Japonya\u2019dan havalanan u\u00e7a\u011f\u0131n Pasifik Okyanusunu ge\u00e7erek Kalaeola-Hawaii\u2019ye inmesi planlan\u0131yor. Solar Impulse 2, tamamen karbon fiberden \u00fcretilmi\u015f tek ki\u015filik bir u\u00e7ak. Tek bir damla bile yak\u0131t kullanmayan bu u\u00e7a\u011f\u0131n kanat uzunlu\u011fu 72 metre ve a\u011f\u0131rl\u0131\u011f\u0131 2,300 kilogram. U\u00e7a\u011f\u0131n \u00fczerinde 17,000\u2019den fazla solar h\u00fccre bulunuyor ve bu h\u00fccreler her biri 17.5 CV olan\u00a04 motora elektrik sa\u011fl\u0131yorlar. Solar h\u00fccreler g\u00fcne\u015ften faydalan\u0131labilen saatlerde 633 kilogram a\u011f\u0131rl\u0131\u011f\u0131ndaki lithium polimer bataryalar\u0131 \u015farj ediyorlar. Bataryalar sayesinde u\u00e7a\u011f\u0131n gece de hi\u00e7 durmadan yol alabilmesi sa\u011flan\u0131yor. Solar Impulse 2 tasar\u0131m\u0131, 12 y\u0131ll\u0131k bir \u00e7al\u0131\u015fman\u0131n \u00fcr\u00fcn\u00fc. Daha \u00f6nce Solar Impulse 2\u2019nin prototipi olan Solar Impulse 1\u2019i geli\u015ftiren ekip, bu u\u00e7ak ile 7 d\u00fcnya rekoru k\u0131rm\u0131\u015ft\u0131. G\u00fcne\u015f enerjisini en verimli \u015fekilde kullanman\u0131n hedeflendi\u011fi Solar Impulse 2 projesinde, Andr\u00e9 Borschberg \u00f6nc\u00fcl\u00fc\u011f\u00fcnde 80 m\u00fchendis ve teknisyen g\u00f6rev al\u0131yor.  U\u00e7a\u011f\u0131n \u00fczerinde 17,000\u2019den fazla solar h\u00fccre bulunuyor. 269.5m2 alan kaplayan bu solar h\u00fccreler g\u00fcnl\u00fck 340kWh g\u00fcne\u015f enerjisi toplayabiliyor. Daha da detaya inecek olursak, 17\u2019248 tek kristal yap\u0131l\u0131 silikon h\u00fccrelerin her biri 135 mikron kal\u0131nl\u0131\u011f\u0131nda. U\u00e7a\u011f\u0131n kanatlar\u0131, g\u00f6vdesi ve yatay kuyruk y\u00fczeyi \u00fczerine yerle\u015ftirilen bu h\u00fccreler, hafiflik, esneklik ve verimlili\u011fin(%23) en iyi uyumunu sa\u011fl\u0131yor. 72m olarak tasarlanm\u0131\u015f kanat geni\u015fli\u011fi de u\u00e7a\u011fa, en \u00fcst seviyede aerodinamik performans sa\u011fl\u0131yor, Solar h\u00fccreler taraf\u0131ndan toplanan enerji, enerji yo\u011funlu\u011fu kg ba\u015f\u0131na 260 Wh\u2019e optimize edilmi\u015f \u00a0lithium polimer bataryalarda depolan\u0131yor. Y\u00fcksek yo\u011funluklu k\u00f6p\u00fck ile izole edilen bataryalar, s\u0131cakl\u0131\u011f\u0131 ve \u015farj e\u015fiklerini kontrol eden sistem ile d\u00f6rt motora ba\u011flan\u0131yor. B\u00fct\u00fcn bu sistem 633 kg a\u011f\u0131rl\u0131\u011f\u0131nda ve u\u00e7a\u011f\u0131n b\u00fct\u00fcn a\u011f\u0131rl\u0131\u011f\u0131n\u0131n \u00e7eyre\u011finin biraz \u00fczerinde. Enerji tasarrufu sa\u011flamak i\u00e7in u\u00e7ak g\u00fcn i\u00e7erisinde 8\u2019500 metreye y\u00fckselirken, geceleri 1,500 metreye al\u00e7al\u0131yor. Kanatlar\u0131n alt\u0131na sabitlenmi\u015f 4 f\u0131r\u00e7as\u0131z, sens\u00f6rs\u00fcz motorun her biri 17.4 hp g\u00fc\u00e7 \u00fcretiyor. \u00a0Devir d\u00fc\u015f\u00fcrme donan\u0131m\u0131yla te\u00e7hisatland\u0131r\u0131lm\u0131\u015f motorlar dakikada 525 devir say\u0131s\u0131na sahip. Ayr\u0131ca b\u00fct\u00fcn bir sistem %94 verimlilikle, enerji verimlili\u011findeki rekoru da elinde bulunduruyor. Deniz seviyesinde: en d\u00fc\u015f\u00fck h\u0131z 45 km/s ve maksimum h\u0131z 90 km/s. En y\u00fcksek rak\u0131mda: 57 km/s \u2019den 140 km/s\u2019e \u00a0 Kaynaklar: Elizabeth Goldbaum( June 29, 2015), Solar Plane Takes Off on Record 120-Hour Flight Across Pacific, LiveScience Retrieved 30 June\u00a02015 from http://www.livescience.com/51315-solar-impulse-plane-japan-hawaii-flight.html Solar Impulse, Solar Impulse 1 Prototype HP-SIA, Retrieved 30 June 2015 from http://info.solarimpulse.com/en/our-adventure/hb-sia/#.VZHH6C8VjIU Solar Impulse, Technical Challenges, Retrieved 30 June 2015 from http://info.solarimpulse.com/en/our-adventure/building-a-solar-airplane/#.VZHS9y8VjIX Foto\u011fraflar: Credit: Solar Impulse", "tags": ["aerodinamik", "enerji kaynaklar\u0131", "g\u00fcne\u015f enerjisi", "makineler", "u\u00e7ma mekanizmalar\u0131", "yenilenebilir/s\u00fcrd\u00fcr\u00fclebilir/alternatif/temiz enerji"]},
{"source": "bilimfili.com", "url": "https://bilimfili.com/bilgisayardan-isi-degisimiyle-veri-calmak-mumkun/", "category": "teknoloji", "date": "1 Temmuz 2015", "title": "Bilgisayardan Is\u0131 De\u011fi\u015fimiyle Veri \u00c7almak M\u00fcmk\u00fcn", "content": "Y\u00fcksek g\u00fcvenlik gerektiren durumlarda \u201chava bo\u015fluklu (\u0130ng. air-gapped)\u201d sistemler kullan\u0131l\u0131r. Yani sistem ne Internet\u2019e, ne de Internet eri\u015fimi olan ba\u015fka bir ayg\u0131ta ba\u011flanmaz. Bu da veri \u00e7al\u0131nmas\u0131n\u0131 g\u00fc\u00e7le\u015ftirir. B\u00f6yle sistemler \u00e7o\u011funlukla gizli askeri a\u011flarda, kredi ve banka kartlar\u0131 ile aktar\u0131m yap\u0131lan \u00f6deme a\u011flar\u0131nda ve kritik altyap\u0131lara dayal\u0131 i\u015flem yapan end\u00fcstriyel kontrol sistemlerinde tercih edilir. Hatta gazeteciler de hassas bilgileri saklarken kullan\u0131r. Hava bo\u015fluklu sistemlerden veri indirmek i\u00e7in makineye fiziksel giri\u015f yapmak gerekli g\u00f6r\u00fcn\u00fcyordu; kablo \u00e7ekmek ya da ta\u015f\u0131nabilir bellek takmak gibi. Ancak ge\u00e7ti\u011fimiz aylarda \u0130srail Ben Gurion \u00dcniversitesi\u2019nden g\u00fcvenlik ara\u015ft\u0131rmac\u0131lar\u0131 hava bo\u015fluklu bir sistem ile sadece \u0131s\u0131 yay\u0131l\u0131mlar\u0131\u00a0ve bilgisayar\u0131n i\u00e7inde bulunan termal alg\u0131lay\u0131c\u0131lar\u0131 kullanarak\u00a0ileti\u015fim kurmay\u0131\u00a0sa\u011flayan bir yol buldu. Bu y\u00f6ntem kullan\u0131larak, korunakl\u0131 sistemden g\u00fcvenlik anahtarlar\u0131n\u0131 almak ve verileri belli bir yak\u0131nl\u0131kta bulunan internet ba\u011flant\u0131l\u0131 sistemin kontrol\u00fc ile g\u00f6ndermek m\u00fcmk\u00fcn oluyor. Ayr\u0131ca ayn\u0131 teknikle internete ba\u011fl\u0131 yak\u0131n sistemden hava bo\u015fluklu sisteme k\u00f6t\u00fc niyetli komutlar da g\u00f6nderilebiliyor. Haz\u0131rlad\u0131klar\u0131 bir \u00f6rnek g\u00f6sterim videosunda ara\u015ft\u0131rmac\u0131lar bir bilgisayardan, yak\u0131ndaki hava bo\u015fluklu bir ba\u015fka bilgisayara komut g\u00f6ndererek, hava bo\u015fluklu bilgisayar taraf\u0131ndan kontrol edilen oyuncak f\u00fcze f\u0131rlat\u0131c\u0131n\u0131n konumunu de\u011fi\u015ftirebildiklerini kan\u0131tl\u0131yorlar. Bu t\u00fcr bir termal manip\u00fclasyonun ger\u00e7ekle\u015ftirilebilmesi i\u00e7in \u00f6ncelikle her iki sisteme de bir casus yaz\u0131l\u0131m y\u00fcklemek gerekiyor. Y\u00f6ntem \u015fu an i\u00e7in bir saat s\u00fcre zarf\u0131nda sekiz bit veri aktarabiliyor. Bu da basit komutlar \u00e7al\u0131\u015ft\u0131rmak ya da \u015fifre \u00e7almak i\u00e7in yeterli oluyor; ancak b\u00fcy\u00fck miktarda veri indirme i\u015flemi yapam\u0131yor. Tabi bir de uzakl\u0131k meselesi var ki, kontrol alt\u0131ndaki bilgisayar ile hava bo\u015fluklu bilgisayar aras\u0131 mesafe 40 santimden fazla olmamal\u0131. BitWhisper olarak da adland\u0131r\u0131lan termal manip\u00fclasyon y\u00f6ntemi, Yuval Elovici dan\u0131\u015fmanl\u0131\u011f\u0131nda projesini y\u00fcr\u00fcten Mordechai Guri taraf\u0131ndan geli\u015ftirilmi\u015f. Arxiv sitesinde yay\u0131mlanan makalede \u00e7al\u0131\u015fman\u0131n ayr\u0131nt\u0131lar\u0131n\u0131 a\u00e7\u0131klayan bilimciler, ileride bu tekni\u011fin daha b\u00fcy\u00fck uzakl\u0131klarda ve daha h\u0131zl\u0131 bi\u00e7imde i\u015fleyecek duruma getirilebilece\u011fini umuyor.  Her bilgisayar, i\u015flemcisinin \u00fczerinde \u00e7al\u0131\u015ft\u0131\u011f\u0131 veri miktar\u0131na ba\u011fl\u0131 d\u00fczeyde \u0131s\u0131n\u0131r. CPU\u2019ya ek olarak, grafik i\u015fleme birimi ve di\u011fer anakart bile\u015fenleri de \u00f6nemli \u00f6l\u00e7\u00fcde \u0131s\u0131 yayar. Ayn\u0131 anda hem video oynatan, hem dosya indiren, hem de internette gezinen bir makine b\u00fcy\u00fck miktarda g\u00fc\u00e7 t\u00fcketir ve \u0131s\u0131 \u00fcretir. Is\u0131 durumunun izlenmesi i\u00e7in bilgisayarlar\u0131n i\u00e7inde \u00e7ok say\u0131da termal sens\u00f6r bulunur. Duruma g\u00f6re fan \u00e7al\u0131\u015ft\u0131r\u0131lmas\u0131, hatta gerekirse hasardan ka\u00e7\u0131nmak i\u00e7in makinenin kapat\u0131lmas\u0131 kararlar\u0131 bu sens\u00f6rler sayesinde verilir. Termal manip\u00fclasyon y\u00f6nteminde, hava bo\u015fluklu sisteme komut g\u00f6nderme ve veri emme i\u015flemleri bu sens\u00f6rler kullan\u0131larak yap\u0131l\u0131r. Teknik biraz Mors koduna benzer. Sisteme kontroll\u00fc \u0131s\u0131 art\u0131\u015flar\u0131 iletilir ve sens\u00f6rler taraf\u0131ndan bu \u0131s\u0131 de\u011fi\u015fimleri 0 veya 1 olarak yorumlan\u0131r. Y\u00f6ntemin ilk ad\u0131m\u0131 olarak, hava bo\u015fluklu sisteme k\u00f6t\u00fc niyetli bir casus yaz\u0131l\u0131m\u0131n yerle\u015ftirilmesi gerekti\u011finden s\u00f6z etmi\u015ftik. \u0130\u015fte o yaz\u0131l\u0131m\u0131n g\u00f6revleri aras\u0131nda, makinenin kendi \u0131s\u0131 de\u011fi\u015fiklikleri ile d\u0131\u015far\u0131dan g\u00f6nderilen ve 0 ya da 1 olarak yorumlanmas\u0131 istenen de\u011fi\u015fiklikleri ay\u0131rt etmek bulunuyor. Genellikle \u0131s\u0131y\u0131 artt\u0131rarak 1 kodu yollamak 3 ile 20 dk aras\u0131nda s\u00fcrebiliyor. Sistemin normal s\u0131cakl\u0131\u011fa inmesi ve 0 kodu g\u00f6nderebilmek ise \u00e7o\u011funlukla daha uzun s\u00fcre gerektiriyor. Termal manip\u00fclasyon \u00e7ok al\u0131\u015f\u0131lmad\u0131k bir d\u00fc\u015f\u00fcnce olsa da, hava bo\u015fluklu bir sistemle ileti\u015fim kurman\u0131n tek yolu de\u011fil. Ge\u00e7mi\u015fte yap\u0131lan ara\u015ft\u0131rmalarda insan kula\u011f\u0131n\u0131n duyamayaca\u011f\u0131 akustik kanallar, optik kanallar ve elektromanyetik yay\u0131l\u0131mlar denenmi\u015ftir. Ancak bu tekniklerin hepsi tek t\u00f6nl\u00fc kanallarla i\u015fler. Yani veri emmekte kullan\u0131labilirler fakat komut g\u00f6nderemezler. \u00d6rne\u011fin, Ben Gurion ekibinin daha \u00f6nceki \u00e7al\u0131\u015fmalar\u0131ndan birinde hava bo\u015fluklu sistemden radyo frekans sinyalleri ve yak\u0131n konumda tutulan bir cep telefonu ile veri indirilebilece\u011fi g\u00f6sterilmi\u015fti. Radyo sinyalleri, vir\u00fcs bula\u015ft\u0131r\u0131lm\u0131\u015f makinenin ekran kart\u0131 taraf\u0131ndan \u00fcretilip yay\u0131mlan\u0131yordu. B\u00f6ylece \u015fifre verileri cep telefonundaki FM radyo al\u0131c\u0131s\u0131na ula\u015ft\u0131r\u0131l\u0131yordu. Edward Snowden taraf\u0131ndan a\u00e7\u0131klanan belgelerde, Amerika Ulusal G\u00fcvenlik Ajans\u0131\u2019n\u0131n (NSA) bu tekni\u011fin \u00e7ok daha geli\u015fmi\u015f bir versiyonunu hava bo\u015fluklu makinelerden sadece veri emmekte de\u011fil, ayn\u0131 zamanda k\u00f6t\u00fc niyetli yaz\u0131l\u0131m yerle\u015ftirmede de kullan\u0131lmakta oldu\u011fu belirtiliyor. K\u00fc\u00e7\u00fck bir al\u0131c\u0131 i\u00e7eren Cottonmouth-I adl\u0131 bir donan\u0131m eklentisi sayesinde, hedeflenen sistemden radyo sinyalleri ile veri \u00e7ekilip, 8 mil uzakl\u0131\u011fa kadar istasyonlara g\u00f6nderilebildi\u011fi s\u00f6yleniyor. Ajans\u0131n \u0131s\u0131 yay\u0131l\u0131mlar\u0131n\u0131 ve termal sens\u00f6rleri kulland\u0131\u011f\u0131na ili\u015fkin herhangi bir kan\u0131t bulunmuyor; ne de olsa radyo sinyali tekni\u011fi termal s\u0131z\u0131nt\u0131dan \u00e7ok daha verimli. Ancak Ben Gurion ekibinin bu tekni\u011fi bir sald\u0131r\u0131 y\u00f6ntemi olarak sunmas\u0131n\u0131n ard\u0131ndan denemeye ba\u015flanmas\u0131 b\u00fcy\u00fck olas\u0131l\u0131k. \u00a0 Kaynak: Wired.com \u201cStealing data from computers using heat\u201d\n< http://www.wired.com/2015/03/stealing-data-computers-using-heat/ >", "tags": ["bilgisayar bilimleri", "veri korsanl\u0131\u011f\u0131"]},
{"source": "bilimfili.com", "url": "https://bilimfili.com/wifi-ile-kanser-arasinda-bir-baglanti-var-mi/", "category": "teknoloji", "date": "17 Temmuz 2015", "title": "WiFi ile Kanser Aras\u0131nda Bir Ba\u011flant\u0131 Var m\u0131?", "content": "B\u00fcy\u00fck bir ihtimalle bu yaz\u0131y\u0131 kablosuz ba\u011flant\u0131ya (WiFi) ba\u011fl\u0131 bir cihaz \u00fczerinden okuyorsunuz. Ama sadece \u015fu an ba\u011fl\u0131 oldu\u011funuz a\u011f ile de s\u0131n\u0131rl\u0131 de\u011fil, asl\u0131nda WiFi etraf\u0131m\u0131z\u0131 \u00e7evreleyen- okulda, i\u015fte, evde, restoranlarda, marketlerde, parklarda, k\u00fct\u00fcphanelerde, hastanelerde- yani neredeyse her yerde. WiFi taraf\u0131ndan \u00e7evrelendi\u011fimiz i\u00e7in, ayn\u0131 zamanda WiFi taraf\u0131ndan yay\u0131lan radyo frekans radyasyonuna da maruz kal\u0131yoruz. Bu radyasyon, baz\u0131 insanlar\u0131 kanser riskini artt\u0131rabilece\u011fi d\u00fc\u015f\u00fcncesiyle endi\u015felendirebiliyor. Acaba bu endi\u015felerin ger\u00e7ekten bir kar\u015f\u0131l\u0131\u011f\u0131 var m\u0131? Kablosuz a\u011flardan yay\u0131lan radyo frekanslarla alakal\u0131 iki farkl\u0131 ara\u015ft\u0131rma \u00e7izgisi bulunuyor. (Radyo frekans radyasyonu ayn\u0131 zamanda cep telefonlar\u0131 ve mikrodalga f\u0131r\u0131nlar gibi bir\u00e7ok cihazdan da yay\u0131l\u0131yor.) Bir tip ara\u015ft\u0131rmada insanlar\u0131n kanser oranlar\u0131 g\u00f6zlemlenirken, di\u011fer tip ara\u015ft\u0131rmada laboratuvar hayvanlar\u0131n\u0131n kanser oranlar\u0131 \u00fczerinde \u00e7al\u0131\u015f\u0131l\u0131yor. \u0130nsan g\u00f6zlemleme ara\u015ft\u0131rmalar\u0131n\u0131n \u015fu ana kadar ki bulgular\u0131na g\u00f6re, radyo frekans radyasyonuna s\u00fcrekli maruz kald\u0131klar\u0131 i\u00e7in y\u00fcksek risk grubunda say\u0131lan insanlar\u0131n kanser oranlar\u0131yla radyo frekans radyasyonu aras\u0131nda bir ili\u015fki bulunmuyor. Laboratuvar ara\u015ft\u0131rmalar\u0131nda da elde edilen verilere g\u00f6re, radyo frekans radyasyonu ve kanser aras\u0131nda bir ba\u011flant\u0131 yok. Fakat, bu ara\u015ft\u0131rmalarda g\u00f6zlemlenen baz\u0131 biyolojik de\u011fi\u015fiklikler, varsay\u0131msal olarak, kanserle\u00a0 ba\u011flant\u0131l\u0131 olabilece\u011fi de d\u00fc\u015f\u00fcn\u00fcl\u00fcyor. Tabii ki, hen\u00fcz bu yaln\u0131zca bir varsay\u0131m niteli\u011fi ta\u015f\u0131yor. Bulgular kesin olmad\u0131\u011f\u0131ndan dolay\u0131, ara\u015ft\u0131rmalar h\u00e2l\u00e2 devam ediyor. Fakat, \u015fu ana kadar yapt\u0131klar\u0131 \u00e7al\u0131\u015fmalarla sayg\u0131nl\u0131k kazanm\u0131\u015f bir\u00e7ok halk sa\u011fl\u0131\u011f\u0131 ve \u00e7evre \u00f6rg\u00fct\u00fcne g\u00f6re- U.S. Environmental Protection Agency, National Toxicology Program, Public Health England ve Norwegian Institute of Public Health gibi- WiFi\u2019den maruz kal\u0131nan radyo frekans radyasyonunun insan sa\u011fl\u0131\u011f\u0131 a\u00e7\u0131s\u0131ndan herhangi bir tehlikesi bulunmuyor. WiFi\u2019nin insan sa\u011fl\u0131\u011f\u0131 i\u00e7in bir tehdit olu\u015fturmamas\u0131 da b\u00fcy\u00fck olas\u0131l\u0131kla,\u00a0 WiFi taraf\u0131ndan yay\u0131lan radyo frekans radyasyonun d\u00fc\u015f\u00fck frekansl\u0131 ve iyonla\u015ft\u0131r\u0131c\u0131 radyasyon olmamas\u0131ndan kaynaklan\u0131yor.\u00a0 Bu da, yay\u0131lan radyasyonun molek\u00fclleri y\u00fckleyecek kadar g\u00fc\u00e7l\u00fc olmamas\u0131 anlam\u0131na geliyor, yani h\u00fccresel seviyede bu radyasyonun herhangi bir zarar\u0131 yok gibi g\u00f6r\u00fcn\u00fcyor. Ayr\u0131ca WiFi taraf\u0131ndan \u00fcretilen radyo frekans radyasyon 0.1 vat seviyesinde ve cep telefonlar\u0131ndan yay\u0131landan daha az. Fakat, X-\u0131\u015f\u0131nlar\u0131, gamma \u0131\u015f\u0131nlar\u0131 ve ultraviyole \u0131\u015f\u0131k gibi y\u00fcksek frekansl\u0131 radyasyonlar insan ve hayvan sa\u011fl\u0131\u011f\u0131na ciddi tehlikeler olu\u015fturabiliyor. E\u011fer ki, yinede radyo frekans radyasyonunun olu\u015fturabilece\u011fi potansiyel riskler konusunda endi\u015feliyseniz; kullanm\u0131yorken kablosuz a\u011f\u0131n\u0131z\u0131 kapatmak, kullanm\u0131yorken cep telefonunuzu u\u00e7ak moduna almak ya da telefonla konu\u015furken kulakl\u0131k ya da hoparl\u00f6r kullanmak, maruz kald\u0131\u011f\u0131n\u0131z radyo frekans radyasyonunu en aza indirmenize yard\u0131mc\u0131 olabilir. Kaynak: Jennifer Sellers.\u00a0Can I get cancer from WiFi?.\u00a0HowStuffWorks. Retrieved 17 July 2015 from\u00a0http://health.howstuffworks.com/diseases-conditions/cancer/facts/can-get-cancer-from-wifi.htm", "tags": ["bilgisayar bilimleri", "kanser"]},
{"source": "bilimfili.com", "url": "https://bilimfili.com/omurilik-kendi-kendine-ogrenebiliyor/", "category": "teknoloji", "date": "3 Temmuz 2015", "title": "Omurilik Kendi Kendine \u00d6\u011frenebiliyor", "content": "Omurilik, beyinden ba\u011f\u0131ms\u0131z olarak, motor faaliyetlerin \u00f6\u011frenmeyi kendi kendine koordine edip d\u00fczenleyebiliyor. Bu bulgu \u00e7ok yeni ve PLOS Biology dergisinde yay\u0131mlanan bir g\u00f6r\u00fcnt\u00fcleme (\u2018imaging\u2019) \u00e7al\u0131\u015fmas\u0131na ait. Ara\u015ft\u0131rman\u0131n sonu\u00e7lar\u0131 omurilik zedelenmelerinin tedavisinde ve rehabilitasyon s\u00fcre\u00e7lerinde kullan\u0131lacak yeni metotlar\u0131n geli\u015ftirilmesinde ve yeni f\u0131rsatlar yarat\u0131lmas\u0131nda etkili olabilir. Karma\u015f\u0131k bir motor faaliyeti; piyano \u00e7almak, klavye kullanmak gibi; \u00f6\u011frenmek beyinde ve yap\u0131s\u0131nda de\u011fi\u015fikliklere yol a\u00e7maktad\u0131r. Bu de\u011fi\u015fiklikler fonksiyonel Manyetik Rezonans G\u00f6r\u00fcnt\u00fcleme (fMRI) ile g\u00f6r\u00fcnt\u00fclenebilmektedir. \u00d6\u011frenme s\u0131ras\u0131nda, duyumsal bilgiler ve motor komutlar omurilikten ge\u00e7er ancak ne yaz\u0131k ki bug\u00fcne kadar omurilik ve beyin e\u015f zamanl\u0131 olarak fMRI ile g\u00f6r\u00fcnt\u00fclenirken zorluklar ya\u015fanmaktayd\u0131. Bu zorluklar sebebi ile, bir motor yetene\u011fin edinilmesi s\u0131ras\u0131nda omurilikte meydana gelen de\u011fi\u015fimlerin beyinden gelen sinyaller ile mi ger\u00e7ekle\u015fti\u011fi yoksa ba\u011f\u0131ms\u0131z olarak m\u0131 olu\u015ftu\u011fu bilinmemekteydi. Bu bariyer, 3.0T MRI teknolojisinin g\u00f6r\u00fcnt\u00fcleme alan\u0131n\u0131n omurilik ve beyini ayn\u0131 anda g\u00f6r\u00fcnt\u00fcleyecek kadar uzun olmas\u0131 ile el kaslar\u0131ndan gelen ve el kaslar\u0131na giden sinyaller izlenerek ilk kez a\u015f\u0131ld\u0131. Kompleks bir parmak vurma faaliyeti performans\u0131 ger\u00e7ekle\u015ftirilen deneklerin bu y\u00f6ntemle izlenmesi ile, ara\u015ft\u0131rmac\u0131lar omurilik kan dola\u015f\u0131m\u0131ndaki \u00f6\u011frenmeye ba\u011fl\u0131 de\u011fi\u015fikliklerin faaliyet s\u0131ras\u0131nda aktif olan beyin b\u00f6lgelerindeki kan dola\u015f\u0131m\u0131 de\u011fi\u015fiklerinden ba\u011f\u0131ms\u0131z oldu\u011funu saptad\u0131. Ara\u015ft\u0131rman\u0131n sonu\u00e7lar\u0131 g\u00f6steriyor ki,omurilik motor \u00f6\u011frenmenin ilk safhalar\u0131nda son derece aktif bir rol oynuyor. Omurilikte g\u00f6zlemlenen de\u011fi\u015fikliklerin zamanla korundu\u011funu ve \u00f6\u011frenmenin di\u011fer a\u015famalar\u0131na ve di\u011fer motor yetenek \u00e7e\u015fitlerine genellenebilece\u011fini g\u00f6stermek \u00fczere ileride yap\u0131lacak yeni ve farkl\u0131 detaylara sahip \u00e7al\u0131\u015fmalar da gerekiyor. Omurili\u011fin \u00f6\u011frenmedeki ba\u011f\u0131ms\u0131z rol\u00fcn\u00fcn ke\u015ffi, omurilik zedelenmelerinden -\u00f6zellikle beyin ve omurilik ba\u011flant\u0131lar\u0131n\u0131n kopmas\u0131 durumlar\u0131ndan \u2013 \u00a0sonra, motor g\u00f6revlerin ve faaliyetlerin yeniden \u00f6\u011frenilmesi, motor yeteneklerin yeniden kazan\u0131lmas\u0131 noktas\u0131nda yeni kap\u0131lar arayabilecek bir geli\u015fme olarak g\u00f6r\u00fcl\u00fcyor.", "tags": ["beyin", "\u00f6\u011frenme", "sinir sistemi"]},
{"source": "bilimfili.com", "url": "https://bilimfili.com/laboratuvarda-organ-uretimi-mumkun-olabilir/", "category": "teknoloji", "date": "24 Aral\u0131k 2014", "title": "Laboratuvarda Organ \u00dcretimi M\u00fcmk\u00fcn Olabilir", "content": "Elektronik imalatta kullan\u0131lan tekniklerden ilham al\u0131narak \u00fcretilen yeni bir ara\u00e7 sayesinde \u00fc\u00e7 boyutlu mikro-dokular\u0131n ya\u015fayan bile\u015fenlerinden b\u00fcy\u00fck dokular in\u015fa etmek m\u00fcmk\u00fcn hale geldi. BioP3 ara\u015ft\u0131rmac\u0131lar\u0131 bir g\u00fcn b\u00fct\u00fcn bir organ\u0131 in\u015fa edecek teknolojide b\u00fcy\u00fck bir a\u015fama kaydetti. Projeye National Science Foundation\u2019dan gelen ba\u011f\u0131\u015f sayesinde de otomasyon dahil bir\u00e7ok b\u00fcy\u00fck geli\u015fmenin yolu a\u00e7\u0131lm\u0131\u015f oldu. Bu yeni ara\u00e7 bir g\u00fcn insan v\u00fccudundaki organlar\u0131 elektronik aletler gibi tamir edilebilir bi hale getirebilir, t\u0131pk\u0131 bir par\u00e7as\u0131n\u0131 \u00e7\u0131kart\u0131p yenisini takmak gibi. Bu durumdaki yerine tak\u0131lan par\u00e7alar tabii ki kapasit\u00f6rler ve rezist\u00f6rler de\u011fil fakat kana gerekli besini ta\u015f\u0131y\u0131p v\u00fccudu \u00e7\u00f6plerden ar\u0131nd\u0131rabilen milyonlarca ya\u015fayan h\u00fccreyi i\u00e7erisinde bar\u0131nd\u0131ran \u00fc\u00e7 boyutlu mikro dokular. T\u0131p d\u00fcnyas\u0131nda devrim yaratacak bu yeni cihaz\u0131n ad\u0131 ise BioP3. Makalesi \u00a0Tissue Engineering Part C. dergisinde yay\u0131nlanan BioP3 ara\u015ft\u0131rma grubunun ba\u015f\u0131nda ise Brown \u00dcniversitesinden biom\u00fchendis Jeffrey Morgan ve Rhole Island Hastanesinden cerrah Dr. Andrew Blakely bulunuyor. 3 boyutlu yaz\u0131c\u0131 teknolojisini mutlaka duymu\u015fsunuzdur. Bu yeni sistem de asl\u0131nda t\u0131pk\u0131 bir 3 boyutlu yaz\u0131c\u0131 gibi \u00e7al\u0131\u015f\u0131yor fakat bu bir 3 boyutlu bio-yaz\u0131c\u0131. 3 boyutlu yaz\u0131c\u0131larla tasarlanan bir\u00e7ok \u015fekli hammadde kulanarak \u00fcretmek m\u00fcmk\u00fcn devrim yaratacak teknoloji\u00a03 boyutlu bio-yaz\u0131c\u0131 da hammadde olarak ya\u015fayan h\u00fccreleri kullan\u0131yor. Bu sistem sayesinde ya\u015fayan mikro dokular birle\u015ftirilerek \u00fcretilen daha b\u00fcy\u00fck dokular da canl\u0131 birer yedek par\u00e7a gibi kullan\u0131labilir duruma getirilmeye \u00e7al\u0131\u015f\u0131l\u0131yor. Morgan\u2019\u0131n ara\u015ft\u0131rmalar\u0131 \u00e7o\u011funlukla de\u011fi\u015fik \u015fekillerde m\u00fcnferit micro-dokular \u00fcretmek \u00fczerine yo\u011funla\u015fm\u0131\u015f durumda. Morgan ara\u015ft\u0131rmalar\u0131nda de\u011fi\u015fik mikro-kal\u0131plama y\u00f6ntemi kullan\u0131yor ve direkt olarak h\u00fccreleri kompleks \u015fekil formlar\u0131na sokabiliyor. Fakat makalede anlat\u0131lan bu yeni cihaz\u0131n ya\u015fayan bile\u015fenleri kombine ederek daha b\u00fcy\u00fck dokular \u00fcretebilece\u011fi savunuluyor. [su_vimeo url=\u201dhttp://vimeo.com/video/114170299\u2033 width=\u201d300\u2033 height=\u201d200\u2033]player.vimeo.com/video/114170299[/su_vimeo] \u00a0 Referans: Dr. Andrew M. Blakely, Miss Kali L. Manning, Dr. Anubhav Tripathi, and Dr. Jeffrey R. Morgan. Tissue Engineering Part C: Methods. -Not available-, ahead of print. doi:10.1089/ten.TEC.2014.0439.", "tags": ["3D yaz\u0131c\u0131lar", "doku m\u00fchendisli\u011fi", "organ nakli", "sentetik biyoloji"]},
{"source": "bilimfili.com", "url": "https://bilimfili.com/neden-atomik-saatler-zamani-daha-dogru-olcuyor/", "category": "teknoloji", "date": "16 Temmuz 2015", "title": "Neden Atomik Saatler Zaman\u0131 Daha Do\u011fru \u00d6l\u00e7\u00fcyor?", "content": "Bir saatin g\u00f6revi, zaman ak\u0131\u015f\u0131n\u0131 takip etmektir. B\u00fct\u00fcn saatler bunu rezonat\u00f6r\u00fcn sal\u0131n\u0131mlar\u0131n\u0131 sayarak yaparlar. Saat ilk olarak M.\u00d6 4000\u2019lerde M\u0131s\u0131r\u2019da kullan\u0131ld\u0131. M\u0131s\u0131rl\u0131lar g\u00fcne\u015fin belirli bir d\u00fczende do\u011fup batt\u0131\u011f\u0131n\u0131 g\u00f6zlemleyip ilk olarak g\u00fcne\u015f saatini ke\u015ffettiler. G\u00fcne\u015f saati zaman\u0131 g\u00fcne\u015fin konumuna g\u00f6re \u00f6l\u00e7\u00fcyordu. Daha sonra, g\u00fcne\u015f saatinden geceleri fayda sa\u011flanamad\u0131\u011f\u0131ndan M\u0131s\u0131r\u2019da bu saatlerin yerini kum ve su saatleri ald\u0131. Saat teknolojisindeki b\u00fcy\u00fck at\u0131l\u0131m ise, 1300\u2019l\u00fc y\u0131llarda \u0130ngiltere\u2019de saat ma\u015fas\u0131n\u0131n ke\u015ffi ile oldu. Saat ma\u015fas\u0131 ile mekanik saat \u00fcretiminin \u00f6n\u00fc de a\u00e7\u0131ld\u0131. Saat ma\u015fas\u0131 denge \u00e7ark\u0131n\u0131n sal\u0131n\u0131mlar\u0131n\u0131 kullan\u0131yordu. Daha sonra 15. y\u00fczy\u0131lda yay ile \u00e7al\u0131\u015fan\u00a0 saatler geli\u015ftirildi. 15. ve 16. y\u00fczy\u0131llarda saat \u00fcretimi zenginle\u015fti. Zaman\u0131 tutmak ad\u0131na do\u011frulu\u011fu artt\u0131racak geli\u015fme 1656 y\u0131l\u0131nda sarka\u00e7l\u0131 saatlerin geli\u015ftirilmesiyle geldi. 1840\u2019da da elektronik saat patentlendi. 20. y\u00fczy\u0131lda elektronik alan\u0131ndaki ilerlemeler de, i\u00e7erisinde saat mekanizmas\u0131 olmayan saatlerin hayat\u0131m\u0131za girmesine yol a\u00e7t\u0131. Bu geli\u015fmelerin aras\u0131nda asl\u0131nda temelleri 1879\u2019da Lord Kelvin taraf\u0131ndan at\u0131lan atomik saatler de hayat\u0131m\u0131zda yer almaya ba\u015flam\u0131\u015ft\u0131. Temelleri 1879\u2019da at\u0131lmas\u0131na ra\u011fmen, ilk atom saati 1949\u2019da U.S National Bureau of Standards, NBS\u2019de\u00a0 yap\u0131ld\u0131. \u0130lk isabetli atom saati ise, sezyum-133 atomunun rezonans \u00f6l\u00e7\u00fcm\u00fcyle 1955 y\u0131l\u0131nda \u0130ngiltere Ulusal Fizik Laboratuvar\u0131\u2019nda, Louis Essen taraf\u0131ndan yap\u0131ld\u0131. Atom saatinin geli\u015ftirilmesiyle art\u0131k zaman ak\u0131\u015f\u0131n\u0131n neredeyse tam anlam\u0131yla do\u011fru \u00f6l\u00e7\u00fclebilmesi sa\u011flanm\u0131\u015f oldu. \u00c7\u00fcnk\u00fc, atomlar\u0131n rezonans frekanslar\u0131n\u0131 sayarak zaman\u0131 \u00f6l\u00e7en atom saatinin 3 milyon y\u0131lda 1 saniye hata yapma ihtimali yaln\u0131zca %22,522. Atom saatinin bu kadar yanl\u0131\u015fs\u0131z olmas\u0131 ise, atomlar\u0131n olduk\u00e7a tutarl\u0131 frekanslarda rezonans \u00fcretmelerinden kaynaklan\u0131yor. E\u011fer bir sezyum atomunu al\u0131r ve rezonans \u00fcretmesini sa\u011flarsan\u0131z, bu atom herhangi ba\u015fka bir sezyum atomu ile tam olarak ayn\u0131 frekansta rezonans \u00fcretecektir. Sezyum-133 saniyede 9,192,631,770 d\u00f6n\u00fc\u015f say\u0131s\u0131na sahiptir. Bu kesinlik kuartz saatlerden olduk\u00e7a farkl\u0131d\u0131r. \u00c7\u00fcnk\u00fc, kuartz kristali el yap\u0131m\u0131 oldu\u011fundan yine bir sal\u0131n\u0131m frekans\u0131 standart\u0131n\u0131 temel al\u0131r ve atomik saatler kadar kesinli\u011fi yoktur. Ayr\u0131ca, kuartz sal\u0131n\u0131mlar\u0131 s\u0131cakl\u0131k gibi d\u0131\u015f etkenlerden etkilenerek de\u011fi\u015febilir. Fakat, sezyum-133 her ne olursa olsun ayn\u0131 bilinen frekansta sal\u0131n\u0131m\u0131n\u0131 ger\u00e7ekle\u015ftirir. Bu sebeple atomik saatlerin kesinli\u011fi olduk\u00e7a fazlad\u0131r. \u00a0 Kaynak: HowStuffWorks.\u00a0What is an atomic clock and how does it work?. Retrieved on 16 July 2015 from\u00a0http://science.howstuffworks.com/question40.htm", "tags": ["atom saati", "zaman"]},
{"source": "bilimfili.com", "url": "https://bilimfili.com/daha-ucuz-kan-ve-bakteri-testi-icin-balonlu-naylon/", "category": "teknoloji", "date": "28 Aral\u0131k 2014", "title": "Daha Ucuz Kan ve Bakteri Testi \u0130\u00e7in: Balonlu Naylon", "content": "[su_spacer]Pahal\u0131 laboratuvar testlerine dur art\u0131k denilecek bir y\u00f6ntem geli\u015ftirildi. Patlatmaktan zevk ald\u0131\u011f\u0131m\u0131z baloncuklu naylonlar\u0131n \u00e7e\u015fitli medikal ve \u00e7evresel \u00f6rnek testlerinde kullan\u0131m\u0131 kolay ve ucuz bir y\u00f6ntem olabilir. Mikrotitre Plakalar k\u00fc\u00e7\u00fck \u00f6rnek ayr\u0131\u015ft\u0131rmalar\u0131 ve basit s\u0131v\u0131 tepkime testleri i\u00e7in kimya laboratuvarlar\u0131nda standardize olarak kullan\u0131lan ana materyallerden birisidir. Fakat tanesi 1 dolar ile 5 dolar aras\u0131nda de\u011fi\u015fen bu laboratuvar malzemeleri laboratuvarlar i\u00e7in olduk\u00e7a pahal\u0131 olmakla birlikte s\u0131n\u0131rl\u0131 bir kaynaktan beslenmektedirler. Harvard \u00dcniversitesi Wyss Enstit\u00fcs\u00fc\u2019nden George Whitesides fazla \u00fcretimi olan \u00a0y\u00fcksek kalitede ancak d\u00fc\u015f\u00fck maliyette ayr\u0131\u015ft\u0131r\u0131c\u0131 materyaller aramaktayd\u0131. Whitesides\u2019\u0131n ekibi \u00f6nceleri su kalite testleri i\u00e7in ka\u011f\u0131t, santrif\u00fcj i\u00e7in CD \u00e7alar ve g\u00fc\u00e7 kayna\u011f\u0131 olarak da bisiklet kullan\u0131yorlard\u0131. Balonlu Naylon Kullan\u0131m\u0131 Whitesides; kolay eri\u015filebilir, ucuz ve hafif olmas\u0131ndan kaynakl\u0131 olarak kimyasal analizlerde kullan\u0131lmak \u00fczere balonlu naylon fikrinin akl\u0131na geldi\u011fini s\u00f6yl\u00fcyor. Balonlar\u0131n i\u00e7erisi steril bir ortam olmas\u0131 da pahal\u0131 sterilizasyon ekipmanlar\u0131na kar\u015f\u0131 m\u00fccadelede iyi bir alternatif olma \u00f6zelli\u011fi ta\u015f\u0131yor. Baloncuklar gaz ge\u00e7irirler fakat, tepkimeye girecek materyallerin reaksiyonunu test edebilmek i\u00e7in balonlar\u0131 bir \u015f\u0131r\u0131nga yard\u0131m\u0131yla delmek gerekecek. Buna bir \u00e7are olarak da Whitesides\u2019\u0131n ekibi a\u00e7\u0131kl\u0131\u011f\u0131 tekrar kapatabilmek i\u00e7in temiz bir s\u0131k\u0131la\u015ft\u0131r\u0131c\u0131 materyal buldular. Whitesides, saydam baloncuklar\u0131n basit g\u00f6rsel kimyasal analiz testleri i\u00e7in -\u00f6rne\u011fin renk de\u011fi\u015fimi g\u00f6zlemleri gibi- \u00e7ok daha kolay kullan\u0131labilir olabileceklerini s\u00f6yl\u00fcyor. \u00d6rne\u011fin, biyoloji testleri i\u00e7in olduk\u00e7a yayg\u0131n bir model organizma olan g\u0131da kaynakl\u0131\u00a0Escherichia coli\u00a0bakterisinin k\u00fclt\u00fcrlenmesinde ve\u00a0Caenorhabditis elegans\u00a0denilen\u00a0k\u00fc\u00e7\u00fck kurt\u00e7u\u011fun b\u00fcy\u00fct\u00fclmesinde ve anemi ve diyabet i\u00e7in yap\u0131lan kan testlerinde bu materyali ba\u015far\u0131yla kullanabildiler. Makale Referans\u0131: Analytical Chemistry, DOI: 10.1021/ac501206 [su_spacer]", "tags": ["bakteriler (bakteriyoloji)", "kan testleri", "te\u015fhis"]},
{"source": "bilimfili.com", "url": "https://bilimfili.com/yenilenebilir-enerji-teknolojilerine-giris/", "category": "teknoloji", "date": "4 Aral\u0131k 2014", "title": "Yenilenebilir Enerji Teknolojilerine Giri\u015f", "content": "21.Y\u00fczy\u0131l insanlar\u0131 olduk\u00e7a heyecan verici bir d\u00f6nemde ya\u015f\u0131yorlar. Geli\u015fen, b\u00fcy\u00fcyen bir internet k\u00fclt\u00fcr\u00fcm\u00fcz, e\u015fsiz bir do\u011fal d\u00fcnya anlay\u0131\u015f\u0131m\u0131z mevcut ve tv dizilerinin b\u00f6l\u00fcmlerini bile cep telefonlar\u0131m\u0131zdan izleyebilmekteyiz. Fakat tabii ki, d\u00fcnya s\u00fcrekli bir ge\u00e7i\u015f halinde ve son zamanlarda asl\u0131nda iki \u00e7a\u011f aras\u0131nda as\u0131l\u0131 kalm\u0131\u015f halde ya\u015f\u0131yoruz. Birisi petrol ve k\u00f6m\u00fcr gibi fosil yak\u0131tlara ba\u011fl\u0131 bir d\u00f6nem, di\u011feri de yenilenebilir enerji kaynaklar\u0131n\u0131n h\u00fckmetti\u011fi bir gelecek. Fakat bu g\u00f6r\u00fc\u015ften herkes ikna olmu\u015f de\u011fil. Bir yenilenebilir enerji kayna\u011f\u0131n\u0131n ne derece, ne kadar g\u00fcvenilir oldu\u011fu ve bunun yan\u0131 s\u0131ra fosil ge\u00e7mi\u015fimize g\u00f6re bizleri ne kadar iyi idare edece\u011fi konusunda bir tak\u0131m olumsuz g\u00f6r\u00fc\u015fler de mevcut. Asl\u0131nda, bu durum bildi\u011fimiz tan\u0131d\u0131\u011f\u0131m\u0131z s\u0131z\u0131nt\u0131 yapan, \u00e7evreyi kirleten ve sonunda kaderin tozlu raflar\u0131na terk edilecek olan botu, bilmedi\u011fimiz tan\u0131mad\u0131\u011f\u0131m\u0131z temiz, \u00a0ye\u015fil, \u00a0zarars\u0131z sandal u\u011fruna b\u0131rakmamaya bir hayli benzemektedir. B\u00fct\u00fcn bu belirsizliklerden de do\u011fal olarak bir tak\u0131m efsaneler, \u00a0kavram hatalar\u0131 ve kuyruklu yalanlar do\u011fmas\u0131 muhtemeldir. K\u00f6m\u00fcr\u00fcn son derece kirli oldu\u011fu barizdir. K\u00f6m\u00fcr yak\u0131tl\u0131 enerji santralleri, ABD\u2019nin s\u00fclf\u00fcr dioksit kirlili\u011finin %59\u2019unu, tanecik kirlili\u011finin %50\u2019sini, toplam karbondioksit emisyonunun ise %40\u2019\u0131n\u0131 olu\u015fturmaktad\u0131r. Kirli hava k\u00fctlesinin, ozon tabakas\u0131 ve sa\u011fl\u0131\u011f\u0131m\u0131za olumsuz etkileri konseptinde, elimizde \u00e7evresel anlamda bir cani mevcut diyebiliriz. T\u00fcm k\u00f6t\u00fc y\u00f6nlerine ra\u011fmen, k\u00f6m\u00fcr yine de k\u00fcresel enerji \u00fcretiminde \u00e7ok ciddi rol oynamaktad\u0131r ve mant\u0131ksal olarak insanlara gidip birden k\u00f6m\u00fcr kullanmay\u0131 durdurmalar\u0131n\u0131 isteyemezsiniz- \u00a0\u00a0En az\u0131ndan yenilenebilir alternatif enerjilerin hen\u00fcz t\u00fcm bu y\u00fck\u00fc s\u0131rtlanmaya haz\u0131r olmad\u0131\u011f\u0131 bir d\u00f6nemde. Fakat en az\u0131ndan teoride k\u00f6m\u00fcr kirlili\u011finin etkilerini azaltan ve ondan tamamen kurtulana kadar \u00e7evreyi korumam\u0131z\u0131 sa\u011flayacak temiz k\u00f6m\u00fcr projeleri mevcut. Temiz k\u00f6m\u00fcr teknolojisinin \u00e7ok b\u00fcy\u00fck bir k\u0131sm\u0131, \u00a0kirletici maddeleri toplamak ve depolamaya dayanmaktad\u0131r, aksi takdirde bu maddeler yanma i\u015fleminde a\u00e7\u0131\u011fa \u00e7\u0131karlar.Ortaya \u00e7\u0131kan karbondioksiti d\u00fc\u015f\u00fcnd\u00fc\u011f\u00fcm\u00fczde bu, gaz\u0131 kuyudan bo\u015falt\u0131lm\u0131\u015f petrol alanlar\u0131na ya da deniz derinliklerine pompalamay\u0131 gerektirir. bu se\u00e7enek hem deniz ekosistemlerini tehlikeye atar hem de \u00e7evreyi bir \u015fekilde kirletmemek i\u00e7in dikkat ve takip gerektirir. Ele\u015ftirmenler t\u00fcm bu i\u015flemlerin sonu\u00e7 olarak kirlili\u011fi ger\u00e7ek anlamda azaltmak de\u011fil, kirlili\u011fin ba\u015fka bir yere y\u00f6nlendirilmesi oldu\u011funu iddia ederler. Buna ek olarak, \u00e7evreciler ayr\u0131ca k\u00f6m\u00fcr \u00e7\u0131karma i\u015fleminin halen \u00e7ok fazla miktarda jeolojik karga\u015fa i\u00e7erdi\u011fini belirtiyorlar; \u00a0topra\u011f\u0131, d\u00fcnyay\u0131 t\u00fcnellerle delik de\u015fik etmek ve bazen de da\u011flar\u0131n tepelerine kadar maden temizli\u011fi yapmak asl\u0131nda \u00e7evrecilerin de savunduklar\u0131yla bir hayli tezat bir durum olu\u015fturabilir. B\u00f6ylece, temiz k\u00f6m\u00fcr\u00fc \u00e7evreleyen efsaneler bu k\u00f6m\u00fcr\u00fc asl\u0131nda oldu\u011fundan daha fazla bir \u00e7\u00f6z\u00fcm olarak, asl\u0131nda oldu\u011fundan \u00e7ok daha temiz bir enerji kayna\u011f\u0131 olarak sunmaktad\u0131r. En son ne zaman g\u00fcne\u015f enerjisi ile \u00e7al\u0131\u015fan yar\u0131\u015f arabas\u0131 g\u00f6rd\u00fcn\u00fcz? Ya da solar panelleri olan bir jet \u00a0avc\u0131 u\u00e7a\u011f\u0131? B\u00fcy\u00fck olas\u0131l\u0131kla \u00e7evrenizde g\u00f6rd\u00fc\u011f\u00fcn\u00fcz d\u00fcnyan\u0131n en h\u0131zl\u0131 ve g\u00fc\u00e7l\u00fc teknoloji \u00f6rnekleri g\u00fcne\u015fin muhte\u015fem \u0131\u015f\u0131nlar\u0131ndan ba\u015fka bir \u015feyden beslenmektedir. \u00d6ncelikle, \u00a0\u2013 PV olarak da bilinen- \u00a0solar enerji \u00a0d\u00fc\u015f\u00fck enerji ile \u00e7al\u0131\u015fan \u00f6nemsiz \u00a0ayg\u0131tlar\u0131n\u0131z\u0131 \u00e7al\u0131\u015ft\u0131rabilseydi bile, bir\u00e7ok yorumcu \u201c k\u00fc\u00e7\u00fck ad\u0131mlar b\u00fcy\u00fck fark yarat\u0131r\u201d ifadesini ye\u015fil hareketin etraf\u0131n\u0131 saran b\u00fcy\u00fck bir efsane olarak tan\u0131mlayacaklard\u0131. Ama atlad\u0131\u011f\u0131m\u0131z nokta bi\u015feyleri de\u011fi\u015ftirmeye mutlaka ba\u015flam\u0131\u015f oldu\u011fumuz ger\u00e7e\u011fi. \u0130kinci \u00f6nemli nokta \u015fudur ki, PV enerjisi \u015fu anda mevcut olan t\u00fcm enerji problemlerimizi \u00e7\u00f6zecek pozisyonda olmayabilir fakat gelecek i\u00e7in potansiyeli harikad\u0131r. \u015eunu unutmay\u0131n ki bir y\u0131ld\u0131zdan enerji elde etmek hakk\u0131nda konu\u015fuyoruz ve bu y\u0131ld\u0131z \u00a0gezegen sisteminin t\u00fcm\u00fcn\u00fc, atmosferimizi ve bildi\u011fimiz gibi t\u00fcm hayat\u0131 y\u00f6neten idare eden y\u0131ld\u0131z. ABD Enerji \u00a0Departman\u0131 , Nevada\u2019n\u0131n 259 kilometre karelik b\u00f6lgesindeki solar enerji kayna\u011f\u0131n\u0131n ABD\u2019nin t\u00fcm elektrik ihtiyac\u0131n\u0131 kar\u015f\u0131layaca\u011f\u0131n\u0131 tahmin etmektedir. 800 GW dan bahsediyoruz ve buradaki enerji kayna\u011f\u0131 na\u00e7izane verimlili\u011fe sahip ticari mod\u00fcller kullan\u0131yor. Bunu par\u00e7alara ay\u0131r\u0131rsan\u0131z, her eyalet sadece 17 X17 mil yani 27 X 27 kilometrelik solar h\u00fccrelere ihtiya\u00e7 duyacakt\u0131r( t\u00fcm eyaletler Nevada kadar g\u00fcne\u015fli de\u011fil ). Her eyalette bu kadar alan nereden bulunacak? Buradaki \u00f6nemli olan \u015fey solar enerjinin \u015fimdiki haliyle bile bir alternatif olmaya ba\u015flad\u0131\u011f\u0131d\u0131r. Bu arada, PV teknolojisi b\u00fcy\u00fcmeye ve geli\u015fmeye devam ediyor ve sadece Birle\u015fik Devletler\u2018in yat\u0131r\u0131mlar\u0131n\u0131n 2025 y\u0131l\u0131nda 10-15 milyar dolar seviyesine gelmesi bekleniyor. Bu oranda, ABD\u2019deki solar elektrik 2027 y\u0131l\u0131 itibari ile her y\u0131l 11.02 milyon ton karbondioksiti dengeleyecek a\u015famaya gelecektir.. Yani ele\u015ftirilere ra\u011fmen solar enerji \u015fuanda elektrik \u00fcretiminde en b\u00fcy\u00fck en b\u00fcy\u00fck pay\u0131 almaya aday. Solar enerji, \u00a0yenilenebilir enerji \u00fcreten tek \u00e7ocuk de\u011fildir. R\u00fczgar enerjisi de bundan pay\u0131n\u0131 almaktad\u0131r ve s\u0131k s\u0131k a\u015f\u0131r\u0131 g\u00fcr\u00fclt\u00fc ve enerji verimsizli\u011fi ile yaftalanmaktad\u0131r. Buna ek olarak, baz\u0131 s\u00f6ylentiler do\u011fru ise, d\u00fcnya \u00fczerindeki r\u00fczgar bi\u00e7erd\u00f6verleri gezegendeki ku\u015f pop\u00fclasyonunu istikrarl\u0131 bir \u015fekilde u\u00e7an kan ve t\u00fcy p\u00fcrelerine d\u00f6n\u00fc\u015ft\u00fcrmektedir. D\u00fcr\u00fcst olmak gerekirse, r\u00fczgar \u00a0t\u00fcrb\u00fcnleri ku\u015flar\u0131 \u00f6ld\u00fcrmektedir- otomobiller, h\u0131zl\u0131 trenler, u\u00e7aklar, bombalar, avc\u0131lar, g\u00f6kdelenler ve kirlili\u011fin \u00f6ld\u00fcrd\u00fc\u011f\u00fc gibi. \u0130nsanlar \u00e7a\u011flard\u0131r ellerini ku\u015f kan\u0131na bulam\u0131\u015flard\u0131r ve r\u00fczgar t\u00fcrb\u00fcnleri alanlar\u0131n\u0131n g\u00f6r\u00fcnt\u00fcs\u00fc kadar g\u00f6z korkutucu \u015fekilde , istatiksel olarak ku\u015f \u00f6l\u00fcmlerinden sorumludurlar. Fakat bin ku\u015fun \u00f6l\u00fcm \u00e7\u0131\u011fl\u0131\u011f\u0131 olmaks\u0131z\u0131n bile, r\u00fczgar t\u00fcrb\u00fcnleri g\u00fcr\u00fclt\u00fc kirlili\u011fi de\u011fil midir? \u00c7\u00fcnk\u00fc r\u00fczgar enerjisine en b\u00fcy\u00fck ele\u015ftiri g\u00fcr\u00fclt\u00fc temelinden yap\u0131lmaktad\u0131r. Asl\u0131nda, modern t\u00fcrb\u00fcn teknolojisi daha sessiz \u00e7al\u0131\u015fmalar\u0131n\u0131 m\u00fcmk\u00fcn k\u0131lmaktad\u0131r. ABD Enerji Departman\u0131\u2019na g\u00f6re, \u00a0birden \u00e7ok r\u00fczgar t\u00fcrb\u00fcn\u00fcn\u00fcn 229 metre uza\u011f\u0131nda durdu\u011funuzda duydu\u011funuz ses \u00a0buzdolab\u0131 sesinden fazla olmayacakt\u0131r. Bunlar helikopter pervaneleri de\u011fil nihayetinde. Ontario \u00c7evre Bakanl\u0131\u011f\u0131 bunu \u015fu \u015fekilde a\u00e7\u0131klamaktad\u0131r: E\u011fer 0 desibel duyma e\u015fi\u011fi ise, \u00a0ve 140 desibel ac\u0131 e\u015fi\u011fi ise, bu durumda tipik bir r\u00fczgar 35-45 aral\u0131\u011f\u0131ndad\u0131r bu da sessiz bir yatak odas\u0131 ve saatte 64km ile giden bir araba aral\u0131\u011f\u0131na kar\u015f\u0131l\u0131k gelir. Son olarak, maliyet meselesi var. Di\u011fer b\u00fct\u00fcn enerji \u00fcretim tesislerinde oldu\u011fu gibi, burada da r\u00fczgar enerjisi elde ediniminde belirgin maliyetler vard\u0131r; fakat ara\u015ft\u0131rmalar g\u00f6steriyor ki ortalama bir r\u00fczgar \u00e7iftli\u011fi, \u00fcretiminde kulland\u0131\u011f\u0131 enerjiyi 3 ila 5 ay i\u00e7inde geri vermektedir. R\u00fczgar \u00e7iftlikleri \u00a0\u00e7e\u015fitli hava olaylar\u0131na ba\u011fl\u0131 oldu\u011fundan, g\u00fcnl\u00fck operasyon maliyetleri asl\u0131nda daha da y\u00fckselebilir. Basit\u00e7e ifade etmemiz gerekirse, r\u00fczgar\u0131n y\u0131l boyunca maksimum seviyede esmeyece\u011fi a\u015fikar. E\u011fer \u00f6yle olsayd\u0131, bir r\u00fczgar t\u00fcrb\u00fcn\u00fc maksimum teorik g\u00fcc\u00fcn\u00fc \u00fcretebilirdi. \u00a0Zaman\u0131n %70-%85\u2019inde farkl\u0131 seviyelerde elektrik \u00fcretmesine ra\u011fmen ger\u00e7ekte, bir t\u00fcrb\u00fcn bu miktar\u0131n %30\u2019unu \u00fcretir. Bu demektir ki r\u00fczgar g\u00fcc\u00fc alternatif kaynaklardan destek g\u00fcc\u00fcne ihtiya\u00e7 duyar ama bu durum t\u00fcm enerji \u00fcretimi \u00e7e\u015fitlerinde rastlanan bir durumdur. R\u00fczgar g\u00fcc\u00fc \u00e7ok fazla gelecek vaat etmektedir, sadece \u00e7evre i\u00e7in de\u011fil, c\u00fczdanlar i\u00e7in de. R\u00fczgar \u00fcretimindeki %10 luk bir art\u0131\u015f\u0131n m\u00fc\u015fteri \u00f6demelerinde y\u0131lda 305 milyon dolarl\u0131k bir azalma sa\u011flayabilir. Baz\u0131 ele\u015ftirmenlere g\u00f6re ise solar enerji ve r\u00fczgar enerjisine yat\u0131r\u0131m yapmak aptalcad\u0131r. Tabiki devlet bunu te\u015fvik edecek ve vergi kesintileri ile destekleyip \u00e7o\u011funu kar\u015f\u0131layacaksa, yenilenebilir teknolojiye yat\u0131r\u0131m yapmak mant\u0131kl\u0131d\u0131r. Yani d\u00fc\u015f\u00fcnd\u00fc\u011f\u00fcn\u00fcz zaman kapitalist sistemin i\u00e7erisinde yap\u0131lan her\u015fey getirece\u011fi k\u00e2ra ve maliyete g\u00f6re de\u011ferlendirilmektedir. Devlet destekli bir teknoloji u\u00e7an balonun i\u00e7inde de\u011fildir ve de uzun vadede s\u00fcrd\u00fcr\u00fclemez de\u011fildir. B\u00f6ylece geldi\u011fimiz nokta: Bir aya\u011f\u0131m\u0131z batan gemi fosil yak\u0131tta, di\u011fer aya\u011f\u0131m\u0131z yenilenebilir enerji taraf\u0131nda. As\u0131rlar boyunca D\u00fcnyan\u0131n siyah kan\u0131na ba\u011f\u0131ml\u0131 halde ya\u015fad\u0131k, k\u00f6m\u00fcr da\u011flar\u0131na, tarih \u00f6ncesi zamanlarda g\u00f6m\u00fclm\u00fc\u015f derinlere batm\u0131\u015f t\u00fcnellere ba\u011f\u0131ml\u0131 \u015fekilde. Bilim ve teknoloji \u00a0onun yanan muhte\u015femli\u011fi alt\u0131nda ye\u015fillendi, serpildi. \u00a0Bu medeniyet sadece \u00a0g\u00fcne\u015f \u0131\u015f\u0131\u011f\u0131 ve r\u00fczgar gibi yenilenebilir enerji kaynaklar\u0131na ba\u011fl\u0131 olarak devam edebilir mi ger\u00e7ekten? Asl\u0131nda, enerji \u00fcretimini yenilenebilir kaynaklarla desteklemek ayr\u0131 bir \u015fey, fosil yak\u0131tlar\u0131 ba\u015fka \u015feylerle de\u011fi\u015ftirmek ayr\u0131 bir \u015feydir. Ayr\u0131ca \u015fu anda \u00a0yenilenebilir kaynaklar\u0131n dizginleri eline ald\u0131\u011f\u0131n\u0131 d\u00fc\u015f\u00fcnmek ne kadar mant\u0131ks\u0131z ise, ayn\u0131 \u015fekilde fosil yak\u0131tlara ba\u011fl\u0131l\u0131\u011f\u0131 sonland\u0131rmada i\u015fi kolayla\u015ft\u0131ramayacaklar\u0131n\u0131 d\u00fc\u015f\u00fcnmek de mant\u0131ks\u0131zd\u0131r. D\u00fcnya \u00fczerinde \u00e7ok fazla k\u00f6m\u00fcr ve petrol var ve sonu\u00e7 olarak k\u00fcresel \u0131s\u0131nma endi\u015feleri art\u0131k enerjide yeni bir y\u00f6n bulma ihtiyac\u0131 \u00fczerinde durmaktad\u0131r. Ayn\u0131 \u015fekilde, herhangi bir yenilenebilir enerji kayna\u011f\u0131, g\u00fcne\u015f bazl\u0131 olsun, r\u00fczgar, biomass olsun, esas\u0131nda fosil yak\u0131t ba\u011f\u0131ml\u0131l\u0131\u011f\u0131n\u0131 dizginleme noktas\u0131nda b\u00fcy\u00fck bir \u00e7aban\u0131n sadece bir par\u00e7as\u0131n\u0131 olu\u015fturmaktad\u0131r. Daha iyi enerji y\u00f6netimi ve daha az t\u00fcketimin yan\u0131 s\u0131ra fosil yak\u0131tlar\u0131n daha temiz bir \u015fekilde elde edilmesi ve kullan\u0131lmas\u0131 bu \u00e7abada rol oynamal\u0131d\u0131r. Batan gemiden gelecek gemisine ge\u00e7i\u015f istedi\u011fimizden daha uzun s\u00fcrebilir. Petrol \u00e7a\u011f\u0131n\u0131n dalgalar\u0131n alt\u0131nda kaybolmas\u0131n\u0131 ne kadar \u00e7ok g\u00f6rmek istesek de belki de bir s\u00fcre her ikisi ile birlikte ya\u015famam\u0131z gerekebilir. Hidro-elektrik santrallerinin olumlu ve olumsuz y\u00f6nlerini okumak isterseniz: Hes nedir, nas\u0131l \u00e7al\u0131\u015f\u0131r? Referans: Lamb, Robert.\u00a0 \u201c5 Myths About Renewable Energy\u201d HowStuffWorks.com. Kapak foto\u011fraf\u0131: Kaynak", "tags": ["enerji kaynaklar\u0131", "yenilenebilir/s\u00fcrd\u00fcr\u00fclebilir/alternatif/temiz enerji"]},
{"source": "bilimfili.com", "url": "https://bilimfili.com/kurtcuk-beyinli-robot/", "category": "teknoloji", "date": "16 Aral\u0131k 2014", "title": "Kurt\u00e7uk Beyinli Robot!", "content": "Beynimin kontrol\u00fcndeki parmaklar\u0131m\u0131n klavyeye \u201cbeynimiz olduk\u00e7a karma\u015f\u0131k bir organ\u201d gibi bir c\u00fcmleyi yazd\u0131\u011f\u0131n\u0131 g\u00f6r\u00fcnce ve yine b\u00fct\u00fcn bu fark\u0131ndal\u0131\u011f\u0131n da yine bu birbirine ba\u011flant\u0131l\u0131 milyarlarca h\u00fccreden olu\u015fan organdan kaynakland\u0131\u011f\u0131n\u0131 d\u00fc\u015f\u00fcn\u00fcnce; hayret etmekten kendimi alam\u0131yorum. Haliyle bu organ\u0131n nas\u0131l \u00e7al\u0131\u015ft\u0131\u011f\u0131n\u0131 anlamak; ki san\u0131r\u0131m onu bir t\u00fcr makine olarak nitelendirmek pek yanl\u0131\u015f olmaz, ki\u015fisel ilgimin \u00f6tesinde insanl\u0131\u011f\u0131n en \u00f6nemli ama\u00e7lar\u0131ndan biri olmakla kalmay\u0131p her ge\u00e7en g\u00fcn ger\u00e7ekle\u015fmeye bir ad\u0131m daha yakla\u015fmakta. Bu konuda at\u0131lan ad\u0131mlar her ne kadar heyecan verici olsa da hen\u00fcz bebek ad\u0131mlar\u0131yla ilerlemekte oldu\u011fumuz da bir ger\u00e7ek. Yine de bu, ilgin\u00e7 \u00e7al\u0131\u015fmalar\u0131n yap\u0131lmad\u0131\u011f\u0131 anlam\u0131na gelmiyor. Bu mavi k\u00fcrenin bir yerinde bir grup insan, ki kendileri OpenWorm ad\u0131 alt\u0131nda toplanm\u0131\u015f ve gezegenin ilk sanal organizmas\u0131n\u0131 yapmaya at\u0131lm\u0131\u015flar, olduk\u00e7a ilgin\u00e7 bir olu\u015fuma hayat verdiler. Konuya biraz daha geriden ba\u015flamakta fayda var. Bilim insanlar\u0131 bir \u015feyleri incelerken genellikle basit sistemlerden ba\u015flarlar, ki bu genel olgular\u0131n alg\u0131lanmas\u0131n\u0131n \u00f6n\u00fcn\u00fc a\u00e7ar, gereksiz karma\u015f\u0131klardan ka\u00e7\u0131n\u0131lmas\u0131n\u0131 sa\u011flar. Biyolojide bunun \u00f6rne\u011fi model organizmalar\u0131n kullan\u0131lmas\u0131d\u0131r. Bunlara bir \u00f6rnek; Caenorhabditis elegans\u2019t\u0131r ki kendisi asl\u0131nda toprakta ya\u015fayan, olduk\u00e7a k\u00fc\u00e7\u00fck bir organizmad\u0131r. K\u00fc\u00e7\u00fckl\u00fc\u011f\u00fcne a\u00e7\u0131kl\u0131k getirmek i\u00e7in \u015funu belirtelim; bu organizman\u0131n erkek eri\u015fkinleri yakla\u015f\u0131k 1031 h\u00fccreden, erdi\u015fileriyse 959 h\u00fccreden ibaretler. Bunun bu yaz\u0131daki \u00f6nemine gelirken, bu g\u00fczelim kurt\u00e7uklar\u0131n yaln\u0131zca 302 adet sinir h\u00fccresi i\u00e7eriyor olu\u015flar\u0131; onlar\u0131 OpenWorm i\u00e7in ilgi \u00e7ekici k\u0131lm\u0131\u015f. Beynin ya da sinir sistemlerinin pek \u00e7ok a\u00e7\u0131dan incelendi\u011fi bilim d\u00fcnyas\u0131nda bu alanlardan \u00f6nemli bir tanesi de ad\u0131na \u0130ngilizce \u201cconnectome\u201d denilen belki t\u00fcmba\u011fsal ya da konnektom diyebilece\u011fimiz bir dal. Temel olarak bu dal, bireysel olarak sinir h\u00fccrelerini ya da i\u00e7erlerinde ger\u00e7ekle\u015fen metabolik olaylar\u0131 de\u011fil, birbirileriyle uzamsal olarak yapt\u0131klar\u0131 ba\u011flant\u0131lar\u0131 incelemekte ve bu ba\u011flamda beyni anlamaya \u00e7al\u0131\u015fmaktad\u0131r. \u00a0Zehir okuyucular\u0131n fark edece\u011fi gibi C. elegans gibi kurt\u00e7uk, t\u00fcmba\u011flamsal bir incelemeye ba\u015flamak i\u00e7in faydal\u0131 bir canl\u0131. Konuyu daha fazla uzatmadan OpenWorm insanlar\u0131n\u0131n ne yapt\u0131\u011f\u0131na gelelim. Bu grup, bir C. elegans\u2019\u0131n 302 sinirinin birbirileriyle yapt\u0131klar\u0131 \u00fc\u00e7 boyutlu ba\u011flant\u0131lar\u0131n\u0131n bir haritas\u0131n\u0131 \u00e7\u0131kar\u0131p, bunu bir \u00a0Lego Mindstorms EV3 robotuna y\u00fcklediler. \u0130\u015fin can al\u0131c\u0131 noktas\u0131 ise, bu robotun bir insan taraf\u0131ndan haz\u0131rlanm\u0131\u015f bir algoritma taraf\u0131ndan de\u011fil, simule edilen bir kurt\u00e7uk beyni taraf\u0131ndan y\u00f6netiliyor olmas\u0131. Robotun sahip oldu\u011fu sens\u00f6rler ad\u0131na UDP (User Datagram Protocol \u2013 Kullan\u0131c\u0131 Datagram Protokol\u00fc) denen bir y\u00f6ntem kullan\u0131yor ve kabaca bu \u00e7evreden al\u0131nan uyar\u0131lar\u0131n sinir at\u0131mlar\u0131 (impuls) gibi davranmas\u0131na olanak tan\u0131yor. \u0130tiraf ediyorum, sonu\u00e7 harikalar yaratmam\u0131\u015f. Ancak b\u00f6ylesi bir giri\u015fimin neler do\u011furaca\u011f\u0131n\u0131 g\u00f6z \u00f6n\u00fcne al\u0131rsak, bunu yazarken yerimde oturam\u0131yor olu\u015fum san\u0131r\u0131m \u00e7ok da sa\u00e7ma de\u011fil. Videoda C. elegans beyinli robotu izleyebilirsiniz. \ud83d\ude42  Yararlan\u0131lan Kaynaklar:\u00a0 OpenWorm University of Minnesota", "tags": ["biyoteknoloji", "robotlar"]},
{"source": "bilimfili.com", "url": "https://bilimfili.com/hucreler-kucuk-lazerler-ile-donatildi/", "category": "teknoloji", "date": "22 Temmuz 2015", "title": "H\u00fccreler, k\u00fc\u00e7\u00fck lazerler ile donat\u0131ld\u0131", "content": "Elektronik aletlerin minyat\u00fcrizasyonu (k\u00fc\u00e7\u00fclt\u00fclmesi) becerisi ve ba\u015far\u0131s\u0131, \u015fimdi de bilimcilerin ya\u015fayan h\u00fccreleri ince ve k\u00fc\u00e7\u00fck boyutlu lazerlerle donatmas\u0131n\u0131 sa\u011flad\u0131.\u00a0Lazerler her bir h\u00fccrenin g\u00fcnler hatta haftalar boyunca ya\u015farken takip edilmesini ve izlenmesini sa\u011fl\u0131yor. T\u00fcm detaylar\u0131 ile bu hafta i\u00e7i Nano Letters\u2019da yay\u0131mlanan \u00e7al\u0131\u015fma, \u015fimdiden b\u00fcy\u00fck yank\u0131 uyand\u0131rd\u0131 ve bir\u00e7ok yeni \u00e7al\u0131\u015fma i\u00e7in de umut ve ilham kayna\u011f\u0131 oldu. Bir lazerin iki gereklili\u011fi vard\u0131r : Herhangi bir yolla uyar\u0131ld\u0131\u011f\u0131nda bu uyar\u0131ya ba\u011fl\u0131 olarak \u0131\u015f\u0131k \u00fcretebilecek bir madde ve belli dalga boylar\u0131nda \u0131\u015f\u0131k dalgalar\u0131 ile i\u015faretler \u00fcretebilecek (ses dalgas\u0131 frekanslar\u0131 ile \u00e7\u0131nlayan veya ses \u00e7\u0131karan org gibi) bir \u00a0\u201cresonant cavity\u201d (rezonans bo\u015flu\u011fu) . Bo\u015flukta rezonans \u00fcreten \u0131\u015f\u0131k, bahsi ge\u00e7en maddenin daha da fazla \u0131\u015f\u0131k yaymas\u0131n\u0131 sa\u011flar ve bu miktar yeteri kadar artt\u0131\u011f\u0131nda \u015fiddetleri toplanarak lazeri \u00fcretir. Ara\u015ft\u0131rmac\u0131lar daha \u00f6nceleri, ya\u015fayan h\u00fccrelerin i\u00e7inde sentezledikleri fl\u00fcoresan proteinleri kullanarak ve bunlar\u0131 bir rezonans bo\u015flu\u011funa yerle\u015ftirerek lazer benzeri \u00fcretim yapmay\u0131 ba\u015farm\u0131\u015ft\u0131. \u015eimdi ise fizik\u00e7i ve biyologlardan olu\u015fan bir ara\u015ft\u0131rma ekibi \u00e7ok kilit bir ad\u0131m atarak, h\u00fccreleri \u2018rezonans bo\u015flu\u011fu\u2018 gibi davranacak bir plastik k\u00fcre \u00fcretmek \u00fczere tasarlad\u0131. G\u00f6rsel i\u00e7inde ye\u015fil renkte g\u00f6r\u00fcnen bu paket, t\u00fcm lazeri h\u00fccre i\u00e7ine yerle\u015ftirmek anlam\u0131na geliyor. K\u00fcrecikler fl\u00fcoresan boya ile bezendi b\u00f6ylelikle bir rengin uyar\u0131lmas\u0131 ile ba\u015fka bir renkte \u0131\u015f\u0131k yay\u0131l\u0131m\u0131 ger\u00e7ekle\u015fmesini sa\u011flad\u0131. Bu \u00fcretilen \u0131\u015f\u0131k daha sonra k\u00fcrenin i\u00e7inde rezonansa u\u011frayarak kendini b\u00fcy\u00fct\u00fcp katlad\u0131 ve lazer \u00fcretti. Son derece \u00f6nemli olan ba\u015fka bir nokta var ki; o da her lazerin bir \u00e7ift ay\u0131rt edici farkl\u0131 dalga boylar\u0131nda parlamas\u0131. Bu durumda tamamen k\u00fcrenin ger\u00e7ek boyutuna ba\u011fl\u0131. Ara\u015ft\u0131rma, sadece h\u00fccre k\u00fclt\u00fcrlerinde denenmi\u015f de olsa, bilimciler ileride tekni\u011fin, \u00f6zellikle her bir kanser h\u00fccresinin ayr\u0131 ayr\u0131 takip edilmesini ve metastaz\u0131n g\u00f6zlemlenmesini sa\u011flayabilecek bir geli\u015fme oldu\u011funu d\u00fc\u015f\u00fcn\u00fcyorlar. \u00a0 Referans : Sciencemag.org, Scientists arm cells with tiny lasers, news.sciencemag.org/biology/2015/07/scientists-arm-cells-tiny-lasers", "tags": ["h\u00fccreler (sitoloji)", "lazer"]},
{"source": "bilimfili.com", "url": "https://bilimfili.com/hucre-isaretleme-teknigi-ile-beynimizi-anlamak/", "category": "teknoloji", "date": "24 Aral\u0131k 2014", "title": "H\u00fccre \u0130\u015faretleme Tekni\u011fi \u0130le Beynimizi Anlamak", "content": "Southampton \u00dcniversitesi\u2019nden bilim insanlar\u0131, tekil beyin h\u00fccrelerini i\u015faretleyerek beynimizin nas\u0131l \u00e7al\u0131\u015ft\u0131\u011f\u0131na dair kavray\u0131\u015f\u0131m\u0131z\u0131 ilerletecek\u00a0yeni bir teknik geli\u015ftirdiler. Sinirbilimi ara\u015ft\u0131rmalar\u0131nda, tekil d\u00fczeyde h\u00fccreleri etiketlemek ve onlar\u0131n takibini yapabilmek olduk\u00e7a zorlu bir i\u015ftir. Milyarlarca h\u00fccresi olan beynimizin her bir h\u00fccresini tekil d\u00fczeyde ayr\u0131\u015ft\u0131rabilecek olmak ve aktivitelerini belirleyebilmek bu karma\u015f\u0131k organ\u0131m\u0131z\u0131 anlayabilmemiz noktas\u0131nda olduk\u00e7a \u00f6nemlidir. \u00c7oklu renkli RGB takibi olarak bilinen bu yeni i\u015faretleme tekni\u011fi; tekil h\u00fccreleri \u00fc\u00e7 temel rengin (k\u0131rm\u0131z\u0131, ye\u015fil ve mavi) rastgele bir kombinasyonu ile i\u015faretleyebilmeyi sa\u011fl\u0131yor. Beyinlere, her biri, her 3 renk i\u00e7in bir floresan proteini \u00fcreten 3 viral vekt\u00f6r\u00fcn bulundu\u011fu bir \u00e7\u00f6zelti enjekte ediliyor. Her tekil h\u00fccre, karakteristik bir filigran elde edebilmek i\u00e7in 3 renk kombinasyonunu alacak. B\u00f6ylece ara\u015ft\u0131rmac\u0131lar normalde birbirinden ay\u0131rt edilemeyen ve g\u00f6r\u00fcn\u00fcr olmayan h\u00fccreleri kodlayarak boyayabilecekler. H\u00fccre bir kez i\u015faretlendi\u011finde bu i\u015faret DNA\u2019s\u0131 ile b\u00fct\u00fcnle\u015fiyor ve bu h\u00fccrede kal\u0131tsal hale geliyor, yani yavru h\u00fccrelerde de ayn\u0131 i\u015faret g\u00f6r\u00fcn\u00fcr olabilecek. \u00c7oklu renkli RGB takibi ara\u015ft\u0131rmas\u0131na \u00f6nc\u00fcl\u00fck eden ve Southampton \u00dcniversitesi Biyoloji b\u00f6l\u00fcm\u00fcnden Dr. Diego Gomez-Nicola; bu teknikle kendilerinin sinir h\u00fccrelerinin konumsal ve zamansal takibinin yap\u0131labilece\u011fini \u0131spatlad\u0131klar\u0131n\u0131 s\u00f6yl\u00fcyor. Ve ekliyor: \u201c\u00c7oklu renkli RGB takibi kullan\u0131m\u0131n\u0131n d\u00fcnyan\u0131n de\u011fi\u015fik yerlerindeki sinirbilimcilerin deneylerini nas\u0131l dizayn edecekleri \u00fczerinde yans\u0131malar\u0131 olaca\u011f\u0131n\u0131 \u00f6ng\u00f6r\u00fcyoruz. Bu teknik bilim insanlar\u0131n\u0131n daha \u00f6nce cevap bulmakta g\u00fc\u00e7l\u00fck \u00e7ektikleri sorulara art\u0131k cevaplar \u00fcretebilmelerini m\u00fcmk\u00fcn k\u0131larken, \u00f6te yandan da beynin nas\u0131l \u00e7al\u0131\u015ft\u0131\u011f\u0131na dair kavray\u0131\u015f\u0131n geli\u015fmesine katk\u0131 sunacak.\u201d Ara\u015ft\u0131rma Scientific Reports \u2018da yay\u0131nland\u0131.\u00a0 [su_spacer size=\u201d30\u2033] Makale Referans\u0131: Diego Gomez-Nicola, Kristoffer Riecken, Boris Fehse, V. Hugh Perry. In-vivo RGB marking and multicolour single-cell tracking in the adult brain. Scientific Reports, 2014; 4: 7520 DOI: 10.1038/srep07520 Kaynak:\u00a0University of Southampton [su_spacer size=\u201d30\u2033]", "tags": ["beyin", "dokular (histoloji)"]},
{"source": "bilimfili.com", "url": "https://bilimfili.com/protez-kollarda-devrim-yaratacak-teknoloji/", "category": "teknoloji", "date": "24 Aral\u0131k 2014", "title": "Protez Kollarda Devrim Yaratacak Teknoloji!", "content": "Bundan tam k\u0131rk y\u0131l \u00f6nce, Les Baugh ge\u00e7irdi\u011fi bir kaza sonucu iki kolunu birden kaybetti. \u015eimdi ise protez kol ve bacak ara\u015ft\u0131rmac\u0131lar\u0131 sayesinde kollar\u0131na yeniden kavu\u015ftu. Ayr\u0131ca Les Baugh protez kollar\u0131 giyip kullanan ilk insan \u00fcnvan\u0131n\u0131 da alm\u0131\u015f oldu.. Bu kollar yaln\u0131zca protez de\u011fil ayn\u0131 zamanda Baugh\u2019un v\u00fccuduna tamamen entegre ediliyor. Kollar Baugh\u2019un sinir h\u00fccreleriyle do\u011frudan ba\u011flant\u0131l\u0131 ve hi\u00e7bir destek olmadan tamamen Baugh taraf\u0131ndan kontrol edilebiliyor. Devrim yaratan ve bizleri umutland\u0131ran bu \u00e7al\u0131\u015fman\u0131n arkas\u0131nda ise John Hopkins \u00dcnversitesi Uygulamal\u0131 Fizik Laboratuvar\u0131ndan bilim insanlar\u0131 ve ara\u015ft\u0131rmac\u0131lar bulunuyor. Bu mucize teknolojide\u00a0videoda g\u00f6rebilece\u011finiz noktaya gelene kadar Baugh bir\u00e7ok a\u011f\u0131r antremandan ve kaslar\u0131n yeniden sinirlerle donat\u0131lmas\u0131 olarak adland\u0131r\u0131lan cerrahi operasyonlardan ge\u00e7ti. Bu s\u00fcre\u00e7te Baugh\u2019un sinir sisteminde birtak\u0131m d\u00fczenlemeler yap\u0131ld\u0131. Bir zamanlar kollar\u0131n\u0131 ve ellerini kontrol etmesini sa\u011flayan sinir h\u00fccreleri tekrar da\u011f\u0131t\u0131mland\u0131 ve bu yolla sinir h\u00fccreleriyle ba\u011flant\u0131l\u0131 yapay kollar\u0131n kontrol\u00fc tamamen Baugh\u2019a b\u0131rak\u0131lm\u0131\u015f oldu yani d\u00fc\u015f\u00fcnerek yapay kollar\u0131n\u0131 kullanabilmesi m\u00fcmk\u00fcn hale geldi. Baugh\u2019un tan\u0131m\u0131yla \u00e7ok ac\u0131l\u0131 ge\u00e7en ameliyatlar sonras\u0131nda protezlerin v\u00fccuduna montaj\u0131 a\u015famas\u0131na ge\u00e7ilmi\u015f. Kollar Baugh\u2019un bedenine bir soket ile ba\u011flan\u0131yor ve plastik ko\u015fum tak\u0131m\u0131 v\u00fccudunu bir yelek gibi sar\u0131yor. Te\u00e7hizat kuruldu\u011funda ise Baugh iki kolunu ve hatta parmaklar\u0131n\u0131 yaln\u0131zca d\u00fc\u015f\u00fcnerek hareket ettirebiliyor. 40 y\u0131l kollar\u0131 olmadan ya\u015fad\u0131ktan sonra Baugh\u2019un betimlemesine g\u00f6re de \u00a0bu deneyimi d\u00fcnya \u00fczerindeki her\u015feyden farkl\u0131. Bu teknoloji hen\u00fcz \u00e7ok yeni fakat t\u0131p d\u00fcnyas\u0131 i\u00e7in bir umut kayna\u011f\u0131, Baugh\u2019un yaratt\u0131\u011f\u0131 bu tecr\u00fcbe protez kollar \u00fczerinde yap\u0131lacak \u00e7al\u0131\u015fmalarda bir d\u00f6n\u00fcm noktas\u0131 olma \u00f6zelli\u011fi ta\u015f\u0131yor. Her ne kadar %100 verimle kullanmak \u015fuan i\u00e7in m\u00fcmk\u00fcn olmasa da kollar\u0131 ve bacaklar\u0131 olmayan insanlar\u0131n hayatlar\u0131n\u0131 bir nebze olsun rahatlaca\u011fa benziyor.  Referans: Johns Hopkins University Applied Physics Laboratory (APL)", "tags": ["protez"]},
{"source": "bilimfili.com", "url": "https://bilimfili.com/yeni-bilgisayar-programi-el-cizimlerini-insanlardan-daha-iyi-taniyor/", "category": "teknoloji", "date": "23 Temmuz 2015", "title": "Yeni Bilgisayar Yaz\u0131l\u0131m\u0131, El \u00c7izimlerini \u0130nsanlardan Daha \u0130yi Tan\u0131yor!", "content": "Londra\u2019daki Queen Mary University\u2019den ara\u015ft\u0131rmac\u0131lar, el \u00e7izimini insanlardan daha iyi tan\u0131yabilen bir bilgisayar yaz\u0131l\u0131m\u0131 geli\u015ftirdiler.\u00a0Sketch-a-Net ad\u0131ndaki bu program \u00e7izimleri %74.9 oran\u0131nda do\u011fru tan\u0131mlayabiliyorken, insanlarda bu oran\u00a0%73.1 Dokunmatik ekranl\u0131 cihazlar\u0131n yayg\u0131nla\u015fmas\u0131 ile birlikte, bu geli\u015fme bilgisayar-insan etkile\u015fimini daha farkl\u0131 bir boyuta ta\u015f\u0131yabilir.\u00a0Bu yaz\u0131l\u0131m\u0131n ile art\u0131k dokunmatik ekranlar, insanlar\u0131n ne \u00e7izdi\u011fini anlayarak d\u00fczeltmeler yapabilir, bu \u00e7izimi arama yapmak i\u00e7in anahtar kelime gibi kullanabilir. Ayr\u0131ca robot resim \u00e7izimlerinde \u00e7izimi alg\u0131layan program, veri taban\u0131yla bu resmi kar\u015f\u0131la\u015ft\u0131rabilir.\u00a0British Machine Vision Conference\u2019a da kabul edilen bu program ayr\u0131ca, olduk\u00e7a detayl\u0131 \u00e7izimlerde de ba\u015far\u0131l\u0131. \u00d6yle ki, bir\u00e7ok ku\u015f t\u00fcr\u00fcn\u00fc birbirinden ay\u0131rmada %42.5 ba\u015far\u0131 oran\u0131yla neredeyse insanlardan iki kat daha ba\u015far\u0131l\u0131. \u00c7izimler insanlar i\u00e7in olduk\u00e7a sezgisel. Binlerce y\u0131l\u0131r insanlar anla\u015f\u0131labilmek i\u00e7in kendilerini \u00e7izimlerle ifade ediyorlar. Fakat, elle yap\u0131lm\u0131\u015f \u00e7izimlerin ne oldu\u011funu anlamak olduk\u00e7a zor. \u00c7\u00fcnk\u00fc, el \u00e7izimleri olduk\u00e7a \u00e7e\u015fitli (insandan insana farkl\u0131l\u0131k g\u00f6steriyor) ve bir foto\u011frafta olan\u0131n aksine genellikle renkli pikseller i\u00e7ermiyor. Bir\u00e7ok el \u00e7iziminin \u00e7\u00f6z\u00fclmesi, g\u00f6rsel alg\u0131laman\u0131n bilimsel anlay\u0131\u015f\u0131n\u0131 da geli\u015ftirebilir. Ara\u015ft\u0131rmac\u0131lar\u0131n geli\u015ftirdikleri program\u0131, insan beyninin i\u015fleyi\u015fini taklit ediyor. Ayr\u0131ca i\u015finde de olduk\u00e7a ba\u015far\u0131l\u0131. \u00c7\u00fcnk\u00fc, bir\u00e7ok el \u00e7iziminin e\u015fi benzeri olmayan \u00f6zellikleri hakk\u0131nda t\u0131pk\u0131 insanlar gibi bir de\u011ferlendirme yap\u0131p tahminde bulunabiliyor. Kaynak: University of Queen Mary London. (2015, July 21). New computer program first to recognize sketches more accurately than a human. ScienceDaily. Retrieved July 22, 2015 from www.sciencedaily.com/releases/2015/07/150721081638.htm", "tags": ["bilgisayar bilimleri"]},
{"source": "bilimfili.com", "url": "https://bilimfili.com/video-izleyerek-yemek-yapmayi-ogrenen-robotlar/", "category": "teknoloji", "date": "6 Ocak 2015", "title": "Video \u0130zleyerek Yemek Yapmay\u0131 \u00d6\u011frenen Robotlar", "content": "Kapak g\u00f6rseli :\u00a0Bir robot\u00a0okonomiyaki -Japon pankek \u00e7e\u015fidi \u2013 yap\u0131yor. FOOMA Japon Uluslararas\u0131 Yemek Sistemleri ve teknolojileri sergisi .Tokyo, 2009 (Reuters / Michael Caronna) \u00a0 Amerika ve Avustralyal\u0131 ara\u015ft\u0131rmac\u0131lardan olu\u015fan bir ekip, robotlar\u0131n insan aktivitelerini izleyerek, i\u015flemsel yetenekleri \u00f6\u011frenebildi\u011fi bir algoritma geli\u015ftirdiklerini iddia ediyor. Hatta, robotlar\u0131na sadece Youtube videolar\u0131 izleterek yemek yapmay\u0131 \u201c\u00f6\u011frettiler.\u201d Maryland \u00dcniversitesi ve Avustralyal\u0131 bir ara\u015ft\u0131rma merkezi olan NICTA\u2019dan ara\u015ft\u0131rmac\u0131lar, robotlar\u0131n\u0131 bir s\u00fcredir \u201cderin \u00f6\u011frenme\u201d \u00a0\u2013 bir yapay zeka e\u011fitim tekni\u011fi \u2013 denen bir y\u00f6ntemle \u201ce\u011fitmekteler\u201d . Bu metoda g\u00f6re, robot bir y\u0131\u011f\u0131n bilgiyi,bir ka\u00e7 yapay n\u00f6ral a\u011f \u00fczerinden al\u0131yor, \u00f6rne\u011fin ses, video, g\u00f6r\u00fcnt\u00fc ya da ba\u015fka bilgi girdileri gibi.. Daha sonra bu verileri bir araya getirerek topluyor ve hepsine uygun yeni kazan\u0131lm\u0131\u015f bir yetene\u011fi ortaya koyabiliyor. Robot, baz\u0131 spesifik nesneleri tan\u0131mas\u0131n\u0131 sa\u011flayan tan\u0131lama tekniklerini dahil ediyor. Bu nesneler genelde insanlar\u0131n elinde tuttu\u011fu ve hatta bir sonraki a\u015famada kullanacak oldu\u011fu nesne oluyor. Demek oluyor ki, robot e\u015fyalar\u0131 , ara\u00e7lar\u0131 ve nesneleri nas\u0131l tutup nas\u0131l kullanaca\u011f\u0131n\u0131 analiz edebildi ve \u00f6\u011frenebildi. Yani modern robotlar mekanik olarak tekrar edildi\u011finde belli i\u015flevleri kazanabilecek. Yine de, \u201cnas\u0131l \u00e7al\u0131\u015f\u0131r\u201d k\u0131sm\u0131n\u0131 analiz ederek \u00f6\u011frenebilen bir makinenin gelecek robotik teknolojisi i\u00e7in \u00e7ok b\u00fcy\u00fck bir \u00f6nem ta\u015f\u0131mad\u0131\u011f\u0131 d\u00fc\u015f\u00fcn\u00fcl\u00fcyor. Ar\u015fiv g\u00f6rsel : Japon devi Yaskawa Elektrik taraf\u0131ndan \u00fcretilen end\u00fcstriyel robot Motoman, bir Japon pankeki olan \u201cokonomiyaki\u201d yi \u00e7eviriyor. -Osaka\u2019da bir robot sergisi \u2013 (AFP Photo / Yoshikazu Tsuno) Ara\u015ft\u0131rmac\u0131lar; yaratt\u0131klar\u0131 Al (Artificial Intelligence) (Yapay Zeka) \u00a0robot \u2018u internette bulunan 88 yemek yapma videosuyla, yemek yapma \u00fczerine e\u011fittiler. Robot videolar\u0131 analiz ettikten sonra, yemek yapmak i\u00e7in gerekli komutlar\u0131 \u00fcretebildi.\nAra\u015ft\u0131rmac\u0131lar bu sistem sayesinde, art\u0131k s\u00fcrekli kendi bilgisine yenilerini ekleyerek, g\u00f6rev y\u00f6netimi yapabilecek tam ak\u0131ll\u0131 robotlar\u0131n geli\u015ftirilebilece\u011fini s\u00f6yl\u00fcyor. \u00d6zellikle internetten video izlemek robotlara \u00e7ok \u015fey katacak gibi g\u00f6r\u00fcn\u00fcyor. \u00d6n\u00fcm\u00fczdeki haftalarda bu \u00e7al\u0131\u015fman\u0131n sunumu, Yapay Zeka Geli\u015fmeleri Birli\u011finin (AAAI) 29. y\u0131ll\u0131k konferans\u0131nda yap\u0131lacak. \u00a0 Kaynak :\u00a0http://rt.com/news/219687-robot-learns-watching-video/", "tags": ["makine \u00f6\u011frenimi", "robotlar", "yapay zeka"]},
{"source": "bilimfili.com", "url": "https://bilimfili.com/telefonunuz-depresyonda-oldugunuzu-gercekten-bilebilir-mi/", "category": "teknoloji", "date": "22 Temmuz 2015", "title": "Telefonunuz depresyonda oldu\u011funuzu ger\u00e7ekten bilebilir mi?", "content": "Northwestern\u2019deki bilim insanlar\u0131 Purple Robot adl\u0131 android cep telefonu uygulamas\u0131n\u0131n basit bir \u015fekilde telefonu kulland\u0131\u011f\u0131n\u0131z s\u00fcreyi ve nerelerde bulundu\u011funuzu takip ederek depresyonu saptayabilece\u011fine inan\u0131yorlar. Ortalama telefon kullanma s\u00fcresinin bunal\u0131ml\u0131 insanlarda 68 dakikayken, bunal\u0131ml\u0131 olmayan insanlarda 17 dakika. Bu veriler daha uzun s\u00fcre telefon kullanan insanlar\u0131n depresyona daha fazla e\u011filimi oldu\u011funu g\u00f6steriyor. Bir di\u011fer fakt\u00f6r ise konum. Zaman\u0131n\u0131z\u0131n b\u00fcy\u00fck bir k\u0131sm\u0131n\u0131 evde ve daha az konumda -GPS ile \u00f6l\u00e7\u00fcld\u00fc\u011f\u00fc gibi- ge\u00e7irmek de depresyonla ili\u015fkili. Bununla beraber g\u00fcnl\u00fck program\u0131n daha d\u00fczensiz olmas\u0131 da, \u00f6rne\u011fin i\u015fe farkl\u0131 saatlerde gitmek de ayn\u0131 zamanda depresyonla ba\u011flant\u0131l\u0131. Ara\u015ft\u0131rmac\u0131lar bu \u00fc\u00e7 fakt\u00f6re ba\u011fl\u0131 olarak Craig\u2019s List\u2019den* 28 ki\u015finin (20 kad\u0131n, 8 erkek) depresyonunu saptayabileceklerini iddia ettiler. Kat\u0131l\u0131mc\u0131lar\u0131n 14\u2019\u00fc herhangi bir depresyon belirtisi g\u00f6stermezken, di\u011fer 14\u2019\u00fc hafif depresyon ve \u015fiddetli depresyon aras\u0131nda de\u011fi\u015fen semptomlara sahipti. Ba\u015flang\u0131\u00e7ta kat\u0131l\u0131mc\u0131lar depresyonu \u00f6l\u00e7mede yayg\u0131n olarak kullan\u0131lan PHQ-9** anketini tamamlad\u0131lar. Daha sonra uygulama ile iki hafta boyunca telefon kullanma ve GPS verileri topland\u0131. Doktora sonras\u0131 ara\u015ft\u0131rmac\u0131 ve Feinberg\u2019deki koruyucu sa\u011fl\u0131kta bilgisayar uzman\u0131 olan Sohrob Saeb\u2019\u0131n geli\u015ftirdi\u011fi bir algoritmayla bu veriler kat\u0131l\u0131mc\u0131lar\u0131n depresyon testi sonu\u00e7lar\u0131yla ili\u015fkilendirildi. Sonu\u00e7lar, uygulaman\u0131n depresyonu %87 do\u011fruluk pay\u0131yla belirleyebildi\u011fini g\u00f6steriyor. Bir kat\u0131l\u0131mc\u0131n\u0131n \u00f6rnek telefon kullan\u0131m verisi. Her sat\u0131r bir g\u00fcn\u00fc ve siyah \u00e7ubuklar telefonun kullan\u0131ld\u0131\u011f\u0131 s\u00fcrenin miktar\u0131n\u0131 g\u00f6steriyor. Sa\u011f taraftaki \u00e7ubuklar ise her g\u00fcn\u00fcn toplam telefon kullanma s\u00fcresini g\u00f6steriyor. Ak\u0131ll\u0131 telefondan toplanan veriler; g\u00fcnl\u00fck olarak doldurulan ve 1 ile 10 aras\u0131nda de\u011ferlerle ne kadar \u00fczg\u00fcn hissettiklerini soran anketlerden daha g\u00fcvenilir. Sorulara verilen cevaplar\u0131n ezber olabilece\u011fini ve genellikle g\u00fcvenilir olmad\u0131klar\u0131n\u0131 s\u00f6yl\u00fcyor, Saeb. \u201c\u015eimdi, depresyonla ili\u015fkili davran\u0131\u015flar\u0131n objektif bir \u00f6l\u00e7\u00fcm\u00fcne sahibiz ve bunu pasif olarak saptayabiliyoruz. Telefonlar kullan\u0131c\u0131n\u0131n g\u00f6z\u00fcne batmadan ve ona \u00e7aba sarf ettirmeden veri toplayabiliyor.\u201d diyor k\u0131demli yazar David Mohr, Center for Behavioral Intervention Technologies at Northwestern University Feinberg School of Medicine\u2019nin y\u00f6neticisi. Ara\u015ft\u0131rman\u0131n amac\u0131n\u0131n pasif olarak depresyonu ve depresyonla ili\u015fkili duygu d\u00fczeylerini belirlemek oldu\u011funu s\u00f6yl\u00fcyor Saeb. Bu bilgi, eninde sonunda depresyon riski olan insanlar\u0131 izleyebilir, depresyonu tespit ettiyse onlara m\u00fcdahale \u00f6nerebilir veya klinik\u00e7ileri bilgilendirebilir. Gelecek Northwestern ara\u015ft\u0131rmas\u0131 bu davran\u0131\u015flar\u0131 de\u011fi\u015ftirmesinin ruh halini iyile\u015ftirip iyile\u015ftirmedi\u011fine bakacak. \u00a0 \u201cE\u011fer insanlar\u0131 daha fazla yer ziyaret etmeye, zamanlar\u0131n\u0131 g\u00fcn boyunca \u00e7e\u015fitli yerlerde harcamaya ve daha az telefon kullanmaya te\u015fvik edersek depresyon semptomlar\u0131n\u0131 azalt\u0131p azaltamayaca\u011f\u0131m\u0131z\u0131 g\u00f6rece\u011fiz\u201d diyor Saeb. *Craigslist, i\u015f, konut, ki\u015fisel \u00fcr\u00fcnler, hizmet al\u0131m\u0131, konser vb. topluluk organizasyonlar\u0131 gibi ilanlar i\u00e7in b\u00f6l\u00fcmlerinin yan\u0131 s\u0131ra forum, \u00f6zge\u00e7mi\u015fler ile tart\u0131\u015fmalar b\u00f6l\u00fcmlerinin de bulundu\u011fu seri ilan sitesidir. **PHQ-9, umutsuzluk, uyku ve yeme bozukluklar\u0131, odaklanmakta zorlanma gibi depresyon semptomlar\u0131 hakk\u0131nda sorular sorarak depresyonu saptar \u00a0 Kaynak: Northwestern.Edu, Your Phone Knows If You\u2019re Depressed, <www.northwestern.edu/newscenter/stories/2015/07/your-phone-knows-if-youre-depressed.html.> Orijinal makale: Sohrab Saeb, Mi Zhang, Christopher J Karr, Stephen M Schueller, Marya E Corden, Konrad P Kording, David C Mohr., Mobile Phone Sensor Correlates of Depressive Symptom Severity in Daily-Life Behavior: An Exploratory Study., Journal of Medical Internet Research, 2015; 17 (7): e175 DOI: 10.2196/jmir.4273", "tags": ["Anksiyete (Kayg\u0131 bozuklu\u011fu)", "Depresyon (\u00c7\u00f6kertici bozukluk)", "telefonlar"]},
{"source": "bilimfili.com", "url": "https://bilimfili.com/japon-muhendisler-dunyanin-ilk-tasinabilir-arabasini-yaptilar/", "category": "teknoloji", "date": "8 A\u011fustos 2015", "title": "Japon M\u00fchendisler D\u00fcnya\u2019n\u0131n \u0130lk \u201cTa\u015f\u0131nabilir Arabas\u0131n\u0131\u201d Yapt\u0131lar", "content": "Japon bir m\u00fchendis ekibi; yakla\u015f\u0131k 3 kg a\u011f\u0131rl\u0131\u011f\u0131nda laptop b\u00fcy\u00fckl\u00fc\u011f\u00fcnde bir ara\u00e7 dizayn etti. \u201cWalkCar\u201d ismi verilen cihaz, ta\u015f\u0131mas\u0131 kolay oldu\u011fundan \u201c\u00e7antada ta\u015f\u0131nabilir araba\u201d olarak tan\u0131mlan\u0131yor. 4 tekerlekli bir t\u00fcr elektrikli k\u00fc\u00e7\u00fck kaykaya benzeyen cihaz; lityum pillerle \u00e7al\u0131\u015f\u0131yor ve kapal\u0131 mekan ve a\u00e7\u0131k mekanlarda kullan\u0131labilir modelleri de \u00fcretim a\u015famas\u0131nda. A\u011f\u0131rl\u0131\u011f\u0131 yaln\u0131zca 2 ila 3 kilogram aras\u0131nda de\u011fi\u015fen model Reuters\u2019in haberine g\u00f6re yakla\u015f\u0131k 120 kg kiloya kadar insan ta\u015f\u0131yabiliyor.  S\u00fcr\u00fcc\u00fcler, WalkCar\u2019\u0131 gitmek istedikleri y\u00f6ne do\u011fru a\u011f\u0131rl\u0131klar\u0131n\u0131 vererek y\u00f6nlendiriyorlar. Cihaz saatte 10 km h\u0131za ula\u015fabiliyor ve yakla\u015f\u0131k 3 saatlik \u015farj\u0131n ard\u0131ndan 11.2 km yolculuk edilebiliyor.\n\u00dcretici firma Ekim ay\u0131nda Kickstarter arac\u0131l\u0131\u011f\u0131yla \u00f6n sipari\u015fleri vermeyi ba\u015flayacak.", "tags": ["makineler"]},
{"source": "bilimfili.com", "url": "https://bilimfili.com/akilli-telefonunuzu-kullanarak-nasil-hologram-goruntu-olusturabilirsiniz/", "category": "teknoloji", "date": "4 A\u011fustos 2015", "title": "Ak\u0131ll\u0131 Telefonunuzu Kullanarak Nas\u0131l Hologram G\u00f6r\u00fcnt\u00fc Olu\u015fturabilirsiniz?", "content": "Kullan\u0131m alanlar\u0131 g\u00fcn\u00fcm\u00fcz itibariyle giderek artan hologramlar sayesinde binlerce kilometre \u00f6tedeki bilim insanlar\u0131n\u0131 dahi\u00a03 boyutlu halde kar\u015f\u0131m\u0131zda g\u00f6rebiliyoruz. \u00a0Hatta Japon\u2019yadaki ara\u015ft\u0131rmac\u0131lar sayesinde hologramlara dokunabiliyor, onlar\u0131 fiziksel olarak hissedebiliyoruz. Peki\u00a0bu b\u00fcy\u00fcleyici teknolojiyi olduk\u00e7a basit malzemelerle kendi kendimize olu\u015fturabilir miyiz? Mrwhosetheboss isimli YouTube kanal\u0131nda payla\u015f\u0131lan yukar\u0131daki videoda ak\u0131ll\u0131 telefon ekranlar\u0131 kullan\u0131larak basit\u00e7e bir hologram g\u00f6r\u00fcnt\u00fc olu\u015fturulabiliyor.\n \u00d6ncelikle ihtiyac\u0131n\u0131z olan malzemeler: Grafik ka\u011f\u0131d\u0131\nCD kab\u0131\nBant ya da yap\u0131\u015ft\u0131r\u0131c\u0131\nKalem\nMakas\nAk\u0131ll\u0131 telefon\nB\u0131\u00e7ak ya da cam kesici \u0130lk olarak grafik ka\u011f\u0131d\u0131n\u0131z \u00fczerine m\u00fckemmel bir baklava deseni \u00e7izmelisiniz. Gerekli kenar \u00f6l\u00e7\u00fclerini videoda g\u00f6rebilirsiniz. Sonras\u0131nda, CD kab\u0131n\u0131n kenarlar\u0131n\u0131 dikkatli bir \u015fekilde k\u0131rmal\u0131s\u0131n\u0131z ve baklava desenli grafik ka\u011f\u0131d\u0131 ile saydam plastikten ayn\u0131 \u015fekli kesmelisiniz. Bu \u015fekilden elinizde d\u00f6rt adet olmal\u0131. Daha sonra bu d\u00f6rt \u015fekli videoda g\u00f6r\u00fcld\u00fc\u011f\u00fc gibi tepe k\u0131sm\u0131nda kare bir a\u00e7\u0131kl\u0131k olacak \u015fekilde bant ya da yap\u0131\u015ft\u0131r\u0131c\u0131 ile yap\u0131\u015ft\u0131r\u0131n\u0131z. Olu\u015fan \u015fekli ak\u0131ll\u0131 telefonunuzun ekran\u0131 \u00fczerine yerle\u015ftiriniz. Hologram olu\u015fturmak i\u00e7in, YouTube\u2019dan ya da taray\u0131c\u0131n\u0131zdan hologram \u00f6zellikli videolar\u0131 (Mrwhosetheboss isimli kullan\u0131c\u0131 birka\u00e7 videoyu kendi YouTube kanal\u0131nda payla\u015f\u0131yor) se\u00e7iniz ve ekranda oynat\u0131n\u0131z. I\u015f\u0131klar\u0131 kapatt\u0131\u011f\u0131n\u0131zda kendi olu\u015fturdu\u011funuz hologram g\u00f6r\u00fcnt\u00fcs\u00fcn\u00fc izleyebilirsiniz.", "tags": ["hologram", "telefonlar"]},
{"source": "bilimfili.com", "url": "https://bilimfili.com/robot-biyiklar-cevreyi-algilayabiliyor/", "category": "teknoloji", "date": "6 A\u011fustos 2015", "title": "Robot B\u0131y\u0131klar \u00c7evreyi Alg\u0131layabiliyor", "content": "Ara\u015ft\u0131rmac\u0131lar bug\u00fcne kadar kurba\u011fa gibi z\u0131playabilen veya su \u00fczerinde y\u00fcr\u00fcyebilen robotlar \u00fcretmeyi ba\u015farm\u0131\u015ft\u0131, \u015fimdi ise hissedebilen bir robot \u00fcretildi. Ancak zannetti\u011fimiz gibi \u00fcz\u00fclen veya a\u011flayabilen bir robottan ziyade, bilim insanlar\u0131 robotik bir \u2018b\u0131y\u0131k\u2018 (whisker) geli\u015ftirerek hava de\u011fi\u015fimini detekt edebilen, tomografi ile hislerini iki boyutlu g\u00f6rsellere d\u00f6n\u00fc\u015ft\u00fcrebilen bir robot \u00fcretti.  Yukar\u0131daki videoda da g\u00f6rebilece\u011finiz gibi, ara\u015ft\u0131rma ekibi yatay olarak sabitlenmi\u015f bir marangoz d\u00fczecinin \u00fczerine 5 adet b\u0131y\u0131k tutturdu. B\u0131y\u0131klar, s\u00fcperelastik nikel titanyum kablolar\u0131n plastik pipetlerle kaplanmas\u0131 ile \u00fcretilmi\u015fti. Buradaki ama\u00e7 ise, b\u0131y\u0131klar\u0131n hava ak\u0131m\u0131na daha fazla maruz kalmas\u0131 ve etkinin art\u0131r\u0131lmas\u0131yd\u0131. Bir sonraki a\u015famada ise, d\u00fczene\u011fin \u00fczerine hava ak\u0131m\u0131 uyguland\u0131 ve her b\u0131y\u0131\u011f\u0131n kendi alan\u0131ndan ne kadar hareket etti\u011fi \u00f6l\u00e7\u00fcld\u00fc. Bu mikronal hareketler ile \u00fcretilen elektrik sinyaller ise, makinenin hava ak\u0131\u015f\u0131n\u0131 resmetmesini sa\u011fl\u0131yor. Ara\u015ft\u0131rmac\u0131lara g\u00f6re, Bioinspiration & Biomimetics\u2018de yay\u0131mlanan bu teknoloji hava veya deniz alt\u0131 ara\u00e7lar\u0131nda navigasyonu geli\u015ftirmek de kullan\u0131labilir hatta yine bu teknoloji ile bug\u00fcnk\u00fc robotik sistemlerin alg\u0131 aral\u0131klar\u0131 art\u0131r\u0131labilir. \u00a0 Referans : \u00c7a\u011fda\u015f\u00a0Tuna et al\u00a02015 Bioinspir. Biomim. 10 046018,\u00a0doi:10.1088/1748-3190/10/4/046018", "tags": ["robotlar"]},
{"source": "bilimfili.com", "url": "https://bilimfili.com/rusyali-bilim-insanlari-kendi-kendini-egitebilen-yapay-beyin-uretti/", "category": "teknoloji", "date": "20 A\u011fustos 2015", "title": "Bilimciler, Kendi Kendini E\u011fitebilen Yapay Beyin \u00dcretti", "content": "Yapay zeka geli\u015ftirilmesine bir ad\u0131m daha yakla\u015f\u0131ld\u0131, Rus bilim insanlar\u0131 kendi kendine \u00f6\u011frenebilen fiziksel bir beyin modeli olu\u015fturdu. Pazartesi g\u00fcn\u00fc Bat\u0131 Sibirya\u2019daki Tomsk State University\u2019 nin yapt\u0131\u011f\u0131 a\u00e7\u0131klamaya g\u00f6re; \u00fcniversitedeki uluslararas\u0131 ara\u015ft\u0131rma ekibi do\u011fal zekan\u0131n ta\u015f\u0131y\u0131c\u0131s\u0131 olabilecek, \u00f6\u011frenebilen ve \u00e7evreye tepki verebilen bir cihaz icat etti. 100 milyon beyin n\u00f6ronunun ve onlar\u0131n bir trilyon ba\u011flant\u0131s\u0131n\u0131n kopyas\u0131n\u0131 i\u00e7eren beyin replikasyonunu olu\u015fturmak zor bir i\u015f oldu\u011fu i\u00e7in Rus bilim insanlar\u0131 Bulgaristan, Kazakistan, Almanya, Ukrayna ve Belarus\u2019taki meslekta\u015flar\u0131yla bir tak\u0131m olu\u015fturarak y\u0131llard\u0131r ara\u015ft\u0131rmac\u0131lar\u0131 rahats\u0131z eden bu problemi \u00e7\u00f6zmek i\u00e7in bir araya geldiler. Laboratuvar ba\u015fkan\u0131 olan Vladimir Syryamkin:  \u201cBa\u015flang\u0131\u00e7ta, insan beyninin matematiksel ve bilgisayar modellerini geli\u015ftirdik. Daha sonra, farkl\u0131 bilgileri i\u015fleyebilen (ses, g\u00f6r\u00fcnt\u00fc, vb.) alg\u0131lay\u0131c\u0131lar\u0131 olan bir cihaz kurmay\u0131 ba\u015fard\u0131k. \u015eimdi zeki bir robotik kontrol sistemi kurmaya \u00e7al\u0131\u015f\u0131yoruz\u201d diyor. \u00dcretilen fiziksel prototip; \u00e7e\u015fitli d\u0131\u015f uyar\u0131c\u0131lardan deneyim kazanabilir. \u00d6rne\u011fin; bir \u0131\u015f\u0131k kayna\u011f\u0131na y\u00fcz\u00fcn\u00fc d\u00f6nebilir ya da ondan uzakla\u015fabilir. Bu a\u015famada ba\u015far\u0131; yapay zekan\u0131n bunu ezberleyebilmesi ve benzer durumlarda kullanabilmesidir. \u201cSonunda, yapay beyin biyolojik modelin benzeri haline gelecektir. Muazzam \u00f6l\u00e7ekte i\u015f var \u00f6n\u00fcm\u00fczde, ama b\u00fcy\u00fck bir ad\u0131m \u00e7oktan at\u0131ld\u0131 bile \u2013 beyinin n\u00f6ral a\u011f\u0131n\u0131n gizli yap\u0131s\u0131 ortaya \u00e7\u0131kar\u0131labildi\u2013\u201d diyor Shumilov. Ara\u015ft\u0131rmac\u0131lar; geli\u015ftirdikleri fiziksel modelin insan beynindeki gibi yeni n\u00f6ron a\u011flar\u0131 olu\u015fturabildi\u011fini ve mevcut n\u00f6ronlar\u0131 da dejenere edebildi\u011fini s\u00f6yl\u00fcyorlar. \u00d6te yandan ekip; olu\u015fturduklar\u0131 yapay zekan\u0131n Alzheimer ve Parkinson gibi \u00e7e\u015fitli patolojik durumlar i\u00e7in model olu\u015fturmada ve ila\u00e7lar\u0131n iyile\u015ftirilmesinde kullan\u0131labilece\u011fini umuyor. Robot sistemleri, n\u00f6ro-bilgisayarlar ve yapay zeka da ileride bu sistemin kullan\u0131labilece\u011fi di\u011fer alanlar aras\u0131nda yerini al\u0131yor. Kaynaklar:", "tags": ["makine \u00f6\u011frenimi", "sentetik biyoloji", "yapay zeka"]},
{"source": "bilimfili.com", "url": "https://bilimfili.com/ses-dalgalari-ilaclar-icin-yercekimsiz-ortam-olusturuyor/", "category": "teknoloji", "date": "12 A\u011fustos 2015", "title": "Ses Dalgalar\u0131, \u0130la\u00e7lar \u0130\u00e7in Yer\u00e7ekimsiz Ortam Olu\u015fturuyor", "content": "G\u00f6rseldeki\u00a0s\u0131v\u0131 k\u00fcreleri sihirli bir manyeti\u011fe sahip olduklar\u0131 i\u00e7in havada de\u011filler: Onlar ses dalgalar\u0131n\u0131n g\u00fcc\u00fcyle havada durabiliyorlar. Argonne National Laboratory\u2019deki bilim insanlar\u0131 ses dalgalar\u0131n\u0131 ila\u00e7lara a\u015f\u0131lanm\u0131\u015f \u00e7e\u015fitli \u00e7\u00f6zelti damlac\u0131klar\u0131n\u0131 s\u00fczd\u00fcrmek i\u00e7in kulland\u0131lar.\u00a0Peki neden? Bu g\u00f6r\u00fcnt\u00fc ba\u015flang\u0131\u00e7ta \u00e7ok g\u00fczel\u00a0bir ill\u00fczyon gibi gelse de, asl\u0131nda ila\u00e7 end\u00fcstrisi i\u00e7in ger\u00e7ekten faydal\u0131 sonu\u00e7lara sahip. Y\u00fcksek \u00e7\u00f6z\u00fcn\u00fcrl\u00fckteki t\u0131bbi ila\u00e7lar\u0131n (amorf ila\u00e7lar), kristalin \u00f6zelli\u011findeki ila\u00e7lardan \u00e7ok daha kolay bir \u015fekilde v\u00fccut dola\u015f\u0131m\u0131na girdi\u011fi bilim insanlar\u0131 taraf\u0131ndan biliniyor. Amorf ila\u00e7lar daha h\u0131zl\u0131 emiliyor \u00e7\u00fcnk\u00fc v\u00fccuda girdiklerinde daha erken aktifle\u015fme \u00f6zelli\u011fine sahipler. Argonne X-ray fizik\u00e7isi Chris Benmore, yap\u0131lan \u00e7al\u0131\u015fman\u0131n ana fikri ile ilgili olarak,\u00a0\u00a0\u201c\u0130la\u00e7 geli\u015ftirme konusundaki en b\u00fcy\u00fck zorluklardan biri tedavi edici \u00f6zelli\u011fi ne olursa olsun, bu \u00f6zelli\u011fi v\u00fccudun ihtiya\u00e7 duydu\u011fu ila\u00e7 miktar\u0131n\u0131 azaltmakt\u0131r,\u201d dedi.  Bu noktadaki as\u0131l b\u00fcy\u00fck zorluk ise, bir ilac\u0131 \u00e7\u00f6zelti formundan amorf forma d\u00f6n\u00fc\u015ft\u00fcrmektedir. Yap\u0131lan \u00e7al\u0131\u015fmada kab\u0131n i\u00e7indeki ila\u00e7 buharla\u015ft\u0131\u011f\u0131nda, kristalin \u015feklinde sertle\u015fmesinin daha kolay oldu\u011fu g\u00f6zlendi. Benmore,\u00a0 \u201cBu maddeler adeta kristalin olmak i\u00e7in bir yol bulmak istiyorlar,\u201d diye durumu \u00f6zetledi. \u00c7\u00f6zelti halindeki maddenin herhangi bir kapla temas etmeden durumunu de\u011fi\u015ftirebilmek bir bilmece gibi g\u00f6r\u00fcn\u00fcyor. Ama bu asl\u0131nda, ses dalgalar\u0131n\u0131n geldi\u011fi yeri de i\u015faret ediyor. A\u015fa\u011f\u0131daki videoda kullan\u0131lan ve aslen NASA\u2019da geli\u015ftirilmi\u015f olan akustik manyetik mikrogravite (yer\u00e7ekimsiz ortam) ko\u015fullar\u0131n\u0131 tetiklemektedir. Acoustic levitation (akustik kuvvet ile havaya kald\u0131rma/havada tutma) frekanslar\u0131n\u0131n de\u011fi\u015ftirilmesi bilim insanlar\u0131na ila\u00e7lar\u0131n \u00e7\u00f6zelti i\u00e7inde minimum temasla nas\u0131l reaksiyon verdiklerini daha iyi g\u00f6rmelerini sa\u011flad\u0131. Argonne Bilim \u0130nsanlar\u0131 ekibi \u015fimdi Purdue \u00dcniversitesi ve Arizona State \u00dcniversitesi\u2019ndeki bilim adamlar\u0131 ile hangi ila\u00e7lar\u0131n kald\u0131rma cihaz\u0131 taraf\u0131ndan en \u00e7ok etkilendi\u011fine karar vermeye \u00e7al\u0131\u015f\u0131yor. \u00a0 Kaynak :\u00a0: Morenike Adebayo, \u201cScientists Use The Power Of Acoustics For Real-Life Levitation,\u201d ,\u00a0http://www.anl.gov/articles/no-magic-show-real-world-levitation-inspire-better-pharmaceuticals", "tags": ["akustik", "ila\u00e7lar (farmakoloji)"]},
{"source": "bilimfili.com", "url": "https://bilimfili.com/yeni-hibrit-mikroskop-ile-kimyasal-ve-fiziksel-ozelliklerin-eszamanli-gozlemi-mumkun/", "category": "teknoloji", "date": "15 A\u011fustos 2015", "title": "Yeni Hibrit Mikroskop ile Kimyasal ve Fiziksel \u00d6zelliklerin E\u015fzamanl\u0131 G\u00f6zlemi M\u00fcmk\u00fcn!", "content": "Oak Ridge National Laboratory\u2019nin enerji departman\u0131 taraf\u0131ndan geli\u015ftirilen hibrit mikroskop ile biyolojik ve sentetik malzemeleri \u00e7al\u0131\u015fan bilim insanlar\u0131, kimyasal ve fiziksel \u00f6zellikleri y\u00fczeyin \u00fczerinde ve alt\u0131nda e\u015f zamanl\u0131 olarak g\u00f6zlemleyebilecekler. Nature Nanotechnology\u2019de yay\u0131mlanan teknolojinin ba\u015f ara\u015ft\u0131rmac\u0131s\u0131 ORNL\u2019s Quantum Information System grubundan Ali Passian\u2019a g\u00f6re; nanospektroskopi ve nanomekanik mikroskopi disiplinlerini bir araya getiren bu hibrit cihaz\u0131n bir benzeri daha bulunmuyor. Passian\u2019\u0131n belirtti\u011fine g\u00f6re geli\u015ftirilen mikroskop, malzemelerin kimyasal ve fiziksel \u00f6zelliklerini ke\u015ffetmek i\u00e7in noninvazif h\u0131zl\u0131 bir y\u00f6ntem sunuyor. Ayr\u0131ca bu mikroskop ara\u015ft\u0131rmac\u0131lara, \u015fu ana kadar var olmayan bir kolayl\u0131kla, sentetik ve biyolojik \u00f6rneklerin y\u00fczey ve y\u00fczey alt\u0131n\u0131n incelenmesini m\u00fcmk\u00fcn hale getiriyor. ORNL\u2019nin geli\u015ftirdi\u011fi bu cihaz, y\u00fcksek \u00e7\u00f6z\u00fcn\u00fcrl\u00fc\u011f\u00fc ve y\u00fczey alt\u0131 spektroskopik yeteneklerini sunmas\u0131n\u0131n yan\u0131nda atomsal kuvvet mikroskobunun b\u00fct\u00fcn avantajlar\u0131n\u0131 da muhafaza ediyor. Passian\u2019\u0131n belirtti\u011fine g\u00f6re cihaz\u0131n ve tekni\u011fin \u00f6zg\u00fcnl\u00fc\u011f\u00fc, geni\u015f k\u0131z\u0131l\u00f6tesi g\u00f6r\u00fcngede malzemenin kimyasal kompozisyonu ile ilgili bilgi sa\u011flarken malzemenin nano-boyutlarda i\u00e7 ve d\u0131\u015f yap\u0131s\u0131n\u0131 g\u00f6stermesinin alt\u0131nda yat\u0131yor. Ara\u015ft\u0131rmac\u0131lar bu hibrit mikroskop ile; tasarlanm\u0131\u015f nanopar\u00e7ac\u0131klar ve nanoyap\u0131lardan do\u011fal olu\u015fumlu biyolojik polimerlere, dokulara ve bitki h\u00fccrelerine kadar geni\u015f yelpazede \u00f6rnekleri \u00e7al\u0131\u015fabilecekler. DOE\u2019s BioEnergy Science Center \u2018\u0131n bir par\u00e7as\u0131 olarak yap\u0131lan ilk ugulama, \u00e7e\u015fitli durumlar alt\u0131nda bitki h\u00fccre duvar\u0131n\u0131n mikronalt\u0131 karakterizasyonunun sa\u011flanmas\u0131 i\u00e7in ara\u015ft\u0131r\u0131lmas\u0131 \u00fczerine yap\u0131ld\u0131. Bitki h\u00fccre duvar\u0131 sel\u00fcloz gibi biyopolimerlerin katmanl\u0131 nano-yap\u0131lar\u0131ndan olu\u015fuyor. Bilim insanlar\u0131 da bu gibi polimerleri serbest yararl\u0131 \u015fekerlere ve enerji sal\u0131n\u0131m\u0131na \u00e7evirmek istiyorlar. Yine ORNL taraf\u0131ndan daha \u00f6nce \u00fcretilen bir cihaz, kavak a\u011fac\u0131n\u0131n h\u00fccre duvar\u0131 yap\u0131s\u0131n\u0131n g\u00f6r\u00fcnt\u00fclemesiyle e\u015fi benzeri g\u00f6r\u00fclmemi\u015f topolojik bilgilerin elde edilmesini sa\u011flam\u0131\u015ft\u0131. Bu bilgiler sayesinde s\u00fcrd\u00fcr\u00fclebilir biyo-yak\u0131tlar \u00fczerine yap\u0131lan ara\u015ft\u0131rmalarda b\u00fcy\u00fck a\u015fama kaydedilmi\u015fti. Yeni \u00fcretilen hibrit cihaz\u0131n da etkili ve etkileyici yeteneklerinden dolay\u0131, ara\u015ft\u0131rmac\u0131lar geni\u015f \u00e7apta kullan\u0131m alanlar\u0131yla ilgili tahminde bulunabiliyorlar. Yay\u0131mlanan makalenin e\u015f yazar\u0131 Rubye Farahi\u2019ye g\u00f6re; nanometre boyutlar\u0131nda y\u00fczey alt\u0131 ve kimyasal karakterizasyonun zorluklar\u0131yla ba\u015fa \u00e7\u0131kabilecek yeni platformlara acil bir ihtiya\u00e7 mevcut. Bu teknolojide uygulanan hibrit yakla\u015f\u0131m \u00f6rne\u011finde oldu\u011fu gibi, bir\u00e7ok \u00f6zellik tek bir yerde toplanabilir- yeni geli\u015ftirilen mikroskop, spektroskopi ile y\u00fcksek \u00e7\u00f6z\u00fcn\u00fcrl\u00fckl\u00fc mikroskopiyi bir araya getiriyor. ORNL\u2019nin bu hibrit mikroskobu, mod-sentezleme atomsal kuvvet mikroskobu ile birle\u015ftirilmi\u015f fotonsal mod\u00fcl i\u00e7eriyor. Sistemin mod\u00fcler y\u00f6n\u00fc, ayarlanabilir lazerler ve evreuyumsuz tek renkli ya da \u00e7ok renkli kaynaklar gibi \u00e7e\u015fitli \u0131\u015f\u0131n\u0131m kaynaklar\u0131n\u0131n ba\u011fda\u015ft\u0131r\u0131lmas\u0131n\u0131 m\u00fcmk\u00fcn k\u0131l\u0131yor. \u00a0 \u0130lgili Makale: L. Tetard, A. Passian, R. H. Farahi, T. Thundat, B. H. Davison. Opto-nanomechanical spectroscopic material characterization. Nature Nanotechnology, 2015; DOI: 10.1038/nnano.2015.168", "tags": ["g\u00f6r\u00fcnt\u00fcleme teknikleri"]},
{"source": "bilimfili.com", "url": "https://bilimfili.com/hipomanik-siyaset-kitle-etkileyiciligi/", "category": "psikoloji", "date": "5 Nisan 2017", "title": "\u201cHipomanik\u201d Siyaset ve Kitle Etkileyicili\u011fi", "content": "Politikac\u0131lar ve sat\u0131\u015f temsilcileri, dinleyicilerinde \u201cHi\u00e7 bu a\u00e7\u0131dan bakmam\u0131\u015ft\u0131m\u201d tarz\u0131 c\u00fcmleler kurdurabilecek konu\u015fma taktikleri a\u00e7\u0131s\u0131ndan birbirlerine \u00e7ok benzerdirler. Fakat, s\u00f6z konusu politikac\u0131lar ise baz\u0131 kritik ayr\u0131nt\u0131lar olduk\u00e7a dikkat \u00e7ekicidir. Enerjik olma noktas\u0131nda k\u00f6kl\u00fc bir e\u011filim, \u00f6zg\u00fcven, agresiflik, d\u00fcrt\u00fcsellik ve kibir bu ayr\u0131nt\u0131lar\u0131n en g\u00f6ze \u00e7arpanlar\u0131d\u0131r. John Hopkins University\u2019den psikolog John Gartner bu karakteristikleri, \u201chipomanik yap\u0131\u201d olarak tan\u0131ml\u0131yor. Gartner bu ki\u015filik \u00f6zelli\u011finin; daha yayg\u0131n ve daha i\u015flevsel bir \u00e7\u0131lg\u0131nl\u0131k/manyakl\u0131k oldu\u011funu ileri s\u00fcr\u00fcyor. Gartner\u2019\u0131n tan\u0131m\u0131na g\u00f6re, hipomanik insanlar, \u00e7evrelerindeki insanlar\u0131 ikna edebilme noktas\u0131nda \u00e7ok tutkulu, kararl\u0131 ve olduk\u00e7a ac\u0131mas\u0131z bir ki\u015filik sergiler. Hipomanik ki\u015filik bi\u00e7imi, genellikle bipolar bozukluk ile genetik anlamda ili\u015fkilendirilir. Hipomanik insanlar\u0131n kurdu\u011fu c\u00fcmleler do\u011fru olmasa bile, bu durum vermek istedikleri mesaj\u0131n yay\u0131lmas\u0131n\u0131n \u00f6n\u00fcnde bir engel olu\u015fturmaz. Bu ki\u015filer, ister din t\u00fcccarl\u0131\u011f\u0131 yap\u0131yor olsunlar isterse ba\u015fka bir mesaj kayg\u0131s\u0131 g\u00fcd\u00fcyor olsunlar, vermek istedikleri mesaj\u0131 verebilme konusunda \u201ckusursuz\u201d bir manip\u00fclatif ki\u015fili\u011fe b\u00fcr\u00fcnebilirler. Peki, bir hipomanik, olduk\u00e7a geni\u015f bir kalabal\u0131\u011f\u0131 nas\u0131l etkiliyor olabilir? Bu durumu anlayabilmek i\u00e7in, dikkatimizi konu\u015fmac\u0131dan dinleyiciye do\u011fru kayd\u0131rmam\u0131z gerekiyor. Dinleyicinin duyduklar\u0131n\u0131 beyninde nas\u0131l bir s\u00fcre\u00e7 i\u015fleterek kabul etti\u011fine daha yak\u0131ndan bakaca\u011f\u0131z. Bilim insanlar\u0131, bu konuyu y\u0131llard\u0131r birka\u00e7 a\u00e7\u0131dan inceliyorlar ve cevap da do\u011fal olarak bir\u00e7ok etkile\u015fim unsurundan olu\u015fan son derece karma\u015f\u0131k karaktere b\u00fcr\u00fcn\u00fcyor. Beynimiz, bir mesaj\u0131 temel olarak iki a\u00e7\u0131dan i\u015fler. Bunlardan birisi, s\u00f6zc\u00fckler, c\u00fcmle organizasyonu ve anlamsal ili\u015fkiler gibi mesaj\u0131n ger\u00e7ek i\u00e7eri\u011fi, yani mesaj\u0131n \u201cne\u201d oldu\u011fudur. Beynimizin mesaj\u0131n \u201cne\u201d oldu\u011funa dair y\u00fcr\u00fctt\u00fc\u011f\u00fc s\u00fcre\u00e7, mesaj\u0131n \u201cnas\u0131l\u201d verildi\u011fine \u2013konu\u015fmac\u0131n\u0131n sesi, ses tonu ve bunun yan\u0131ndaki pek \u00e7ok etken\u2013 dair y\u00fcr\u00fctt\u00fc\u011f\u00fc s\u00fcre\u00e7ten ayr\u0131d\u0131r. Bu bilgi tiplerini -az ya da \u00e7ok- ba\u011f\u0131ms\u0131z bi\u00e7imde birle\u015ftirebilirsiniz. \u00d6rne\u011fin, \u201cBug\u00fcn harika bir g\u00fcn olacak\u201d c\u00fcmlesi; farkl\u0131 \u015fekillerde s\u00f6ylenebilir. S\u00f6yleyi\u015f bi\u00e7imine g\u00f6re, c\u00fcmle; samimi, ironik, alayc\u0131, sarkastik, emir veren vs. pek \u00e7ok bi\u00e7imde sunulabilir. Yap\u0131lan ara\u015ft\u0131rmalarda kelimelerin, dinleyicinin beyninin dil ile ili\u015fkili b\u00f6lgelerinin bulundu\u011fu sol k\u0131s\u0131mda i\u015flendi\u011fi ortaya konuluyor. Fakat, sesin tonu ise \u2013kimli\u011fi ve duygudurum halini ortaya \u00e7\u0131karan melodisi ve ritmi\u2013 \u00f6ncelikli olarak sa\u011f k\u0131s\u0131mda i\u015flenir. Bu ayr\u0131k i\u015fleme, n\u00f6tr veya biraz rahats\u0131z edici kelimelerin, basit bir ses y\u00fckseltip al\u00e7altma ile pozitif bir d\u00f6n\u00fc\u015f elde edebilece\u011fi anlam\u0131na gelir. Yani, \u201cBug\u00fcn harika bir g\u00fcn olacak\u201d samimi c\u00fcmlesini yapaca\u011f\u0131n\u0131z tonlamalara ba\u011fl\u0131 olarak alayc\u0131 ve riyak\u00e2r bir bi\u00e7ime sokabilirsiniz. Bu da etkiledi\u011finiz toplamda, vermek istedi\u011finiz mesaja dair bir manip\u00fclasyonu m\u00fcmk\u00fcn h\u00e2le getirebilir. Hipomanik olmayan herhangi birisi de birka\u00e7 inand\u0131r\u0131c\u0131 hile kullanabilir. \u00d6rne\u011fin, gizli bir tart\u0131\u015fma stratejisi olarak; en hayati ve \u00e7o\u011funlukla tart\u0131\u015fmal\u0131 bilgileri c\u00fcmlenizde insanlar\u0131n fark etme ihtimalinin daha d\u00fc\u015f\u00fck oldu\u011fu bir yere kayd\u0131rabilirsiniz. Ya da a\u00e7\u0131ktan s\u00f6yledi\u011finizde geni\u015f bir toplam taraf\u0131ndan kabul g\u00f6rmeyecek bir konuyu, ba\u015fka bir \u015feyin alt\u0131na gizleyerek veya c\u00fcmlelerinizde gereksiz bir karma\u015fa olu\u015fturarak dile getirebilirsiniz. \u00d6rne\u011fin; \u201csistem de\u011fi\u015fmeyecek yaln\u0131zca \u00e7ift ba\u015fl\u0131l\u0131k ortadan kald\u0131r\u0131lacak\u201d gibi. Bilim insanlar\u0131, daha az parlak, negatif e\u015f anlaml\u0131lar\u0131n\u0131n yerine pozitif s\u00f6zc\u00fcklerin nas\u0131l kullan\u0131ld\u0131\u011f\u0131n\u0131, dinleyicinizin, asl\u0131nda s\u00f6yledi\u011finiz \u015feyin iyi oldu\u011funu d\u00fc\u015f\u00fcnen kar\u0131\u015f\u0131k bir bulut haline getirmenin pop\u00fcler bir yolu oldu\u011funu belirtiyor. Bu noktada metaforlar kullanmak benzer etkiyi olu\u015fturuyor. 2011 y\u0131l\u0131nda yap\u0131lan bir ara\u015ft\u0131rmada, ara\u015ft\u0131rmac\u0131lar, metaforlar\u0131n insanlar\u0131n sosyal ve politik konular hakk\u0131ndaki d\u00fc\u015f\u00fcn\u00fc\u015f bi\u00e7imlerini nas\u0131l de\u011fi\u015ftirdi\u011fini g\u00f6rmek ad\u0131na, bir \u015fehirdeki su\u00e7 oranlar\u0131n\u0131 iki farkl\u0131 gruba sundular. \u0130lk grup i\u00e7in, su\u00e7; vah\u015fi bir yarat\u0131k metaforu olarak tan\u0131mland\u0131 (kurban arayan, pusu kuran, yak\u0131p-y\u0131kan). Di\u011fer grup i\u00e7in ise, su\u00e7a dair kullan\u0131lan metafor; \u201csalg\u0131n olu\u015fturan\u201d ve \u201cbula\u015f\u0131c\u0131\u201d bir vir\u00fcs gibiydi. Deneyler sonunda, her iki gruba da \u015fehirdeki su\u00e7un nas\u0131l \u00e7\u00f6z\u00fclmesi gerekti\u011fi soruldu\u011funda, su\u00e7un, vah\u015fi bir yarat\u0131k metaforu kullan\u0131larak anlat\u0131lan gruptakiler, su\u00e7lular\u0131n yakalanmas\u0131 ve derhal hapse at\u0131larak cezaland\u0131r\u0131lmalar\u0131 gerekti\u011fini savunurken, su\u00e7un, bir vir\u00fcs metaforu kullan\u0131larak anlat\u0131lan gruptakilerin ise su\u00e7a dair bir tan\u0131 koyulmas\u0131, tedavi edilmesi ve hemen cezaland\u0131rmadan ziyade su\u00e7a iten nedenlerin ara\u015ft\u0131r\u0131lmas\u0131 gerekti\u011fini savunduklar\u0131 g\u00f6r\u00fcld\u00fc. Ara\u015ft\u0131rma sonu\u00e7lar\u0131 bize; tek bir metafora maruz kalman\u0131n bile sosyal problemlerin nas\u0131l \u00e7\u00f6z\u00fclmesi gerekti\u011fine dair d\u00fc\u015f\u00fcncelerde \u00f6nemli de\u011fi\u015fiklikler olu\u015fturabildi\u011fini g\u00f6steriyor. \u00c7\u00fcnk\u00fc, bir kelimenin ilk anlam\u0131 beyninize \u201cyap\u0131\u015f\u0131r\u201d, b\u00f6ylece de mesaj\u0131n b\u00fct\u00fcn \u00f6z\u00fcn\u00fc ve ard\u0131ndan gelen reaksiyonu da tamamen de\u011fi\u015ftirebilir. Manip\u00fclatif s\u00f6zc\u00fck se\u00e7imine dair T\u00fcrkiye siyasetinde olabildi\u011fince \u00f6rnek bulmak m\u00fcmk\u00fcnd\u00fcr. Herhangi bir televizyon kanal\u0131n\u0131 a\u00e7t\u0131\u011f\u0131n\u0131zda politikac\u0131lar\u0131n b\u00f6l\u00fcc\u00fc, ayr\u0131\u015ft\u0131r\u0131c\u0131, sert kelimeler ve \u015fiddetli imgelemler dolu c\u00fcmleler kurdu\u011funu g\u00f6rebilirsiniz. \u201cOnlaaaar\u201d, \u201cbunlaaar\u201d, \u201chay\u0131rc\u0131lar\u201d vs. Elbette ki, t\u00fcm olay kelime se\u00e7iminde de\u011fildir. Ge\u00e7mi\u015f ara\u015ft\u0131rmalar\u0131n da g\u00f6sterdi\u011fi \u00fczere; beyin, ayn\u0131 zamanda bu kelimelerin kula\u011fa nas\u0131l geldi\u011fiyle de ilgileniyor. Buna ek olarak, bir konu\u015fmac\u0131 taraf\u0131ndan ba\u015far\u0131yla kand\u0131r\u0131lacak olup olmad\u0131\u011f\u0131n\u0131z\u0131 belirleyen say\u0131s\u0131z sosyal fakt\u00f6r de vard\u0131r. Ki\u015finin nas\u0131l g\u00f6r\u00fcnd\u00fc\u011f\u00fcnden tutun da, konuya dair mevcut inanc\u0131n\u0131za, empatik bir ki\u015filik olup olmaman\u0131za, ya\u015f\u0131n\u0131za, e\u011fitim seviyenize, sosyo-ekonomik stat\u00fcn\u00fcze kadar say\u0131s\u0131z fakt\u00f6r ki\u015finin kulland\u0131\u011f\u0131 kelimelerin tuza\u011f\u0131na d\u00fc\u015f\u00fcp d\u00fc\u015fmemenizi etkiler. \u00c7\u00fcnk\u00fc konu\u015fman\u0131n i\u015fleni\u015fi muazzam bir i\u00e7 karma\u015faya sahiptir. Analitik bir d\u00fc\u015f\u00fcnme becerisini i\u015fleme sokabilen bireyler, genellikle karma\u015f\u0131k c\u00fcmleler i\u00e7erisine gizlenen ve a\u00e7\u0131ktan s\u00f6ylendi\u011finde \u201ckabul edilemez\u201d c\u00fcmleleri kavrama ve yakalama kapasitesine sahiptir. Ak\u0131lc\u0131 ve mant\u0131kl\u0131 canl\u0131lar olabiliriz, fakat bunun i\u00e7in biraz \u00e7aba g\u00f6stermemiz gerekir. Mant\u0131ksal d\u00fc\u015f\u00fcnce, mant\u0131k kurallar\u0131n\u0131 kullanarak bilgi \u00fczerinde a\u015famal\u0131 i\u015flemler ger\u00e7ekle\u015ftiren bir mikro i\u015flemci gibi davranmam\u0131z\u0131 gerektirir. Bu durum ne yaz\u0131k ki pek \u00e7ok insana do\u011fal olarak gelen bir \u015fey de\u011fildir, \u00f6\u011frenmek i\u00e7in d\u0131\u015far\u0131dan bir y\u00f6nergeye, usta olmak i\u00e7in de uzun bir e\u011fitime ihtiyac\u0131m\u0131z vard\u0131r. Bunlar\u0131 sa\u011flam\u0131\u015f olsak bile, yine de tamamen mant\u0131kl\u0131 bir perspektifi s\u00fcrd\u00fcrebilmek i\u00e7in \u00e7abalamaya devam etmemiz gerekir. Sonu\u00e7 olarak, kelime se\u00e7imi ve konu\u015fma tavr\u0131 mesaj\u0131n i\u00e7eri\u011fini tamamen ge\u00e7ersiz k\u0131lamaz.", "tags": ["Bipolar (\u0130ki-kutuplu) bozukluk", "d\u00fc\u015f\u00fcnceler", "kitle psikolojisi", "politika", "toplumbilim (sosyoloji)"]},
{"source": "bilimfili.com", "url": "https://bilimfili.com/kandirilmamak-icin-once-kendinizi-kandirmaya-hayir-diyebilmelisiniz/", "category": "psikoloji", "date": "11 Nisan 2017", "title": "Kand\u0131r\u0131lmamak \u0130\u00e7in \u00d6nce Kendinizi Kand\u0131rmaya \u201cHay\u0131r\u201d Diyebilmelisiniz", "content": "\u0130nsanlar kendilerini g\u00fcn i\u00e7erisinde bir\u00e7ok defa aldat\u0131r. Kendi kendimize, arkada\u015flar\u0131m\u0131zdan daha zeki oldu\u011fumuzu, onlardan daha iyi bir g\u00f6r\u00fcn\u00fc\u015fe sahip oldu\u011fumuzu, dahil oldu\u011fumuz siyasi partinin hi\u00e7 hata yapmayaca\u011f\u0131n\u0131, i\u015f arkada\u015f\u0131m\u0131za yard\u0131m edemeyecek kadar yo\u011fun oldu\u011fumuzu vs. anlat\u0131p dururuz. Richard Dawkins\u2019in \u201cGen Bencildir\u201d kitab\u0131n\u0131n 1976 tarihli bask\u0131s\u0131n\u0131n \u00f6ns\u00f6z\u00fcnde, Harvard University\u2019den biyolog Robert Trivers bu tarz kendi kendine hizmet eden yarg\u0131lara dair benzersiz bir a\u00e7\u0131klama getirdi: \u201c\u2026S\u00f6z konusu aldatmacay\u0131 ele vermemek i\u00e7in baz\u0131 g\u00fcd\u00fcleri ve ger\u00e7ekleri a\u00e7\u0131\u011fa \u00e7\u0131karmayacak, kendini tan\u0131man\u0131n kurnazca y\u00f6ntemleri ile bir kendini aldatma d\u00fczeyi benimsenmesine yol a\u00e7mal\u0131.\u201d\u00a0Bu c\u00fcmlenin kurulmas\u0131ndan yakla\u015f\u0131k 40 y\u0131l sonra Robert Trivers ve beraberindeki ekip, ilk kez bu d\u00fc\u015f\u00fcnceyi destekleyen bir \u00e7al\u0131\u015fma yay\u0131mlad\u0131lar. Psikologlar, kendimizi kand\u0131rma \u015feklimizin birka\u00e7 bi\u00e7imini belirlemi\u015fti: \u00d6n yarg\u0131l\u0131 bilgi toplama, \u00f6n yarg\u0131l\u0131 ak\u0131l y\u00fcr\u00fctme ve \u00f6n yarg\u0131l\u0131 hat\u0131rlama. Journal of Economic Psychology\u2018de yay\u0131mlanan ara\u015ft\u0131rmada ise, bu \u00f6n yarg\u0131lardan \u00f6n yarg\u0131l\u0131 bilgi toplama bi\u00e7imine, yani inand\u0131\u011f\u0131m\u0131z \u015feyleri destekleyen ve inanmad\u0131\u011f\u0131m\u0131z \u015feyleri desteklemeyen bilgi aray\u0131\u015f bi\u00e7imine odaklan\u0131ld\u0131. \u00c7al\u0131\u015fma kapsam\u0131nda y\u00fcr\u00fct\u00fclen bir deneyde, ara\u015ft\u0131rmac\u0131lar, 306 kat\u0131l\u0131mc\u0131dan, Mark isimli bir kurgu karakter hakk\u0131nda ikna edici c\u00fcmleler yazmalar\u0131n\u0131 istedi. Kat\u0131l\u0131mc\u0131lara, ikna c\u00fcmlelerinin etkinli\u011fine g\u00f6re bonus kazanacaklar\u0131 anlat\u0131ld\u0131. Baz\u0131 kat\u0131l\u0131mc\u0131lardan, Mark\u2019\u0131n sevilen birisi oldu\u011fu konusunda ikna edici c\u00fcmleler kurmalar\u0131 istenirken, baz\u0131 kat\u0131l\u0131mc\u0131lara ise bir maktar para \u00f6denerek, onlardan Mark\u2019\u0131n sevilmeyen bir karakter oldu\u011fu konusunda ikna edici c\u00fcmleler kurmalar\u0131 istendi. Di\u011fer kat\u0131l\u0131mc\u0131lardan ise nas\u0131l isterseler \u00f6yle bir izlenim olu\u015fturmalar\u0131 istendi. Kurgu karakter hakk\u0131nda bilgi elde edebilmeleri i\u00e7in, kat\u0131l\u0131mc\u0131lara video aralar\u0131nda g\u00f6zlem yapmay\u0131 b\u0131rakabilecekleri bir dizi video izletildi. Baz\u0131 kat\u0131l\u0131mc\u0131lara videolar iyiden k\u00f6t\u00fcye do\u011fru; ilk izletilen videolar\u0131n b\u00fcy\u00fck \u00e7o\u011funlu\u011fu Mark\u2019\u0131n iyi bir insan oldu\u011fu izlenimi verirken (\u00f6rne\u011fin, geri d\u00f6n\u00fc\u015f\u00fcm\u00fc kullanmas\u0131, c\u00fczdan\u0131 sahibine iade etmesi gibi),\u00a0videolar giderek Mark\u2019\u0131n k\u00f6t\u00fc bir insan oldu\u011fu izlenimi (yuhalama hareketleri, bir arkada\u015fa yumruk atma gibi) vermeye do\u011fru kay\u0131yordu. Di\u011fer kat\u0131l\u0131mc\u0131lara ise, videolar k\u00f6t\u00fc izlenimden iyi izlenime do\u011fru kayan bir s\u0131rada izletildi. Mark\u2019a dair ho\u015fa giden birisi oldu\u011fu y\u00f6n\u00fcnde ikna c\u00fcmleleri kurulmas\u0131 istendi\u011finde, \u00f6nce ho\u015fa giden videolar\u0131 izleyen insanlar, \u00f6nce rahats\u0131z edici videolar\u0131 izleyenlerden daha \u00f6nce izlemeyi b\u0131rakt\u0131\u011f\u0131 g\u00f6zlemlendi. Bu ki\u015filer, Mark\u2019\u0131n iyi bir insan oldu\u011fu bilgisini, kendilerini ikna edebilecek kadar toplad\u0131klar\u0131nda resmin tamam\u0131n\u0131 g\u00f6rmek i\u00e7in art\u0131k beklemediler. Dolay\u0131s\u0131yla, Mark hakk\u0131ndaki kendi g\u00f6r\u00fc\u015fleri daha pozitifti, bu da Mark\u2019\u0131n daha nitelikli oldu\u011fu y\u00f6n\u00fcnde yazd\u0131klar\u0131n\u0131n inand\u0131r\u0131c\u0131 olmas\u0131na neden oldu. Yani, sezgisel olarak \u00f6nce kendimizi bir \u015feye inand\u0131rm\u0131\u015fsak, ba\u015fkalar\u0131n\u0131 buna inanmaya ikna etmede daha etkili olaca\u011f\u0131m\u0131z\u0131 d\u00fc\u015f\u00fcn\u00fcyoruz. Bu y\u00fczden de, daha resmin tamam\u0131n\u0131 g\u00f6rmeye bile ihtiya\u00e7 duymadan \u00f6n yarg\u0131l\u0131 bir bilgi aray\u0131\u015f\u0131 bi\u00e7imini y\u00fcr\u00fct\u00fcyoruz ve kendimizi aldat\u0131yoruz, ard\u0131ndan da ba\u015fkalar\u0131n\u0131 aldatmaya \u00e7al\u0131\u015f\u0131yoruz. \u0130nsanlar, zihinlerinde birbiriyle \u00e7at\u0131\u015fan d\u00fc\u015f\u00fcnceler ve duygular\u0131 oldu\u011fu zaman bir tedirginlik ve rahats\u0131zl\u0131k durumu hissederler. S\u00f6z konusu bu \u00e7at\u0131\u015fma; bir belirsizlik ve dengesizli\u011fi olu\u015fturur. Dolay\u0131s\u0131yla bu \u00e7at\u0131\u015fmay\u0131 sona erdirmek \u00a0ve zihinsel olarak rahatlamak i\u00e7in bizi i\u00e7ten i\u00e7e d\u00fcrten bir \u015feyler hissederiz. \u00c7at\u0131\u015fmay\u0131 yaratan d\u00fc\u015f\u00fcncelerden birini veya birka\u00e7\u0131n\u0131, tutarl\u0131 ve dengeli bir zihin ortam\u0131na kavu\u015fmak i\u00e7in manip\u00fcle etme yolunu se\u00e7eriz. Yani, kendi kendimizi kand\u0131r\u0131r\u0131z ve bu da bizi rahatlat\u0131r. Ger\u00e7ek hayatta ise, Mark gibi bir kurgu karakter hakk\u0131nda ikna \u00e7abalar\u0131na girmeniz i\u00e7in bir para kazanmayabilirsiniz, ancak\u00a0ekonominin iyi gitti\u011fi konusunda insanlar\u0131 ikna etmeye \u00e7al\u0131\u015fman\u0131z ya da insanlara \u201cevet\u201d dedirtmeye \u00e7al\u0131\u015fman\u0131z gibi; ger\u00e7ekli\u011fin do\u011fru bir resmini elde etmekten ve o resmi yans\u0131tmaktan ziyade, belirli bir bak\u0131\u015f a\u00e7\u0131s\u0131 ve \u00f6n kabullerle birilerini ikna etmekten yararland\u0131\u011f\u0131n\u0131z vakalar olabilir. Kendini aldatman\u0131n en yayg\u0131n tiplerinden birisi, kendini y\u00fcceltmektir. \u0130nsanlar, iyi \u00f6zelliklerini abartmay\u0131 severler, \u00e7\u00fcnk\u00fc bu onlar\u0131 iyi hissettirir. Fakat iyi hissetmenin kendisi, hayatta kalmak ve refah i\u00e7inde bir ya\u015fam s\u00fcrmek i\u00e7in yeterli de\u011fildir. Bir di\u011fer iddia ise; kendini y\u00fcceltmenin, motivasyonu geli\u015ftirdi\u011fi ve ba\u015far\u0131l\u0131 olmay\u0131 sa\u011flad\u0131\u011f\u0131 y\u00f6n\u00fcndedir. Fakat, e\u011fer ki motivasyonu bir ama\u00e7 edinirseniz, daha fazla motive olmak i\u00e7in\u00a0ger\u00e7ekleri \u00e7arp\u0131tman\u0131z gerekiyorsa bunu yapmaktan \u00e7ekinmezsiniz. Makyavelist bir yakla\u015f\u0131m\u0131 benimser ve ba\u015fkalar\u0131n\u0131 aldatmaya \u00e7al\u0131\u015f\u0131rken ger\u00e7ekleri \u00e7arp\u0131tma noktas\u0131nda bir \u00e7ekince duymazsan\u0131z, aldatman\u0131z gereken ilk ki\u015fi kendinizden ba\u015fkas\u0131 de\u011fildir. Bu y\u00fczden, birisi sizi bir \u015feye ikna etmeye \u00e7al\u0131\u015f\u0131yorsa, \u00f6nce bu ki\u015fiyi neyin motive etti\u011fi hakk\u0131nda d\u00fc\u015f\u00fcnmelisiniz. Size yalan s\u00f6ylemiyor olsa bile; bu ki\u015fi, hem sizi hem de kendini aldat\u0131yor olabilir. Ba\u015fkalar\u0131n\u0131n aldatmas\u0131na kanmamak i\u00e7in de ger\u00e7ekli\u011fin aray\u0131\u015f\u0131na girmeli ve \u00f6nce kendinizi aldatmaya \u201cHay\u0131r\u201d diyebilmelisiniz. Kaynaklar ve \u0130leri Okuma:\n\u2014\u00a0Journal of Economic Psychology. \u201cSelf-deception facilitates interpersonal persuasion.\u201d\u00a0http://www.sciencedirect.com/science/article/pii/S0167487016301854\n\u2014 Psychology Today. \u201cTrivers\u2019 Pursuit.\u201d\u00a0https://www.psychologytoday.com/articles/201601/trivers-pursuit (reached on: April 11, 2017)\n\u2014 ScientificAmerican. \u201cLiving a Lie: We Deceive Ourselves to Better Deceive Others.\u201d\u00a0https://www.scientificamerican.com/article/living-a-lie-we-deceive-ourselves-to-better-deceive-others/ (reached on: April 11, 2017)\n\u2013ScientificAmerican. \u201cLies We Tell Ourselves: How Deception Leads to Self-Deception.\u201d\u00a0https://www.scientificamerican.com/article/lies-we-tell-ourselves/ (reached on: April 11, 2017)\n\u2014 Mele, Afred. Self Deception Unmasked. New Jersey: Princeton University Press, 2001.\n\u2014 Dawkins, Richard. Gen Bencildir. Ankara: T\u00dcB\u0130TAK Pop\u00fcler Bilim Kitaplar\u0131, 2007. ( 1-4)", "tags": ["sahte bilim", "sahte haber", "yalanc\u0131l\u0131k"]},
{"source": "bilimfili.com", "url": "https://bilimfili.com/iyi-bildiginiz-bir-konuda-yeni-ogrendiginiz-bir-seyi-zaten-bildiginizi-saniyorsunuz/", "category": "psikoloji", "date": "8 Ekim 2016", "title": "\u0130yi Bildi\u011finiz Bir Konuda Yeni \u00d6\u011frendi\u011finiz Bir \u015eeyi Zaten Bildi\u011finizi San\u0131yorsunuz", "content": "\u0130nsan haf\u0131zas\u0131; geri sar\u0131l\u0131p tekrar izlenebilen ve her defas\u0131nda da ayn\u0131 olaylar\u0131n ayn\u0131 s\u0131rada ger\u00e7ekle\u015fti\u011finin g\u00f6r\u00fcld\u00fc\u011f\u00fc bir video kaseti gibi de\u011fildir. Esas\u0131nda, haf\u0131zalar, onlar\u0131 her hat\u0131rlamam\u0131zda yeniden olu\u015fturulur. Her yeni olu\u015fumda da haf\u0131zalar de\u011fi\u015febilir, eklemeler ya da \u00e7\u0131karmalar yap\u0131labilir. Bu durum da insanlar\u0131n hi\u00e7 ya\u015famad\u0131klar\u0131 olaylara dair olduk\u00e7a berrak haf\u0131zalar geli\u015ftirdi\u011fi sahte haf\u0131za fenomenine sebep olur. Sahte haf\u0131za, \u015fa\u015f\u0131rt\u0131c\u0131 bir bi\u00e7imde yayg\u0131nd\u0131r, fakat bir dizi fakt\u00f6r1 bu durumun frekans\u0131n\u01312 artt\u0131rabiliyor 3. Yeni yap\u0131lan bir ara\u015ft\u0131rma4; bir konu hakk\u0131nda a\u015f\u0131r\u0131 ilgili olman\u0131n, s\u00f6z konusu o konuya dair sahte haf\u0131zalar geli\u015ftirmenizin iki kat artmas\u0131na sebep oldu\u011funu ortaya koyuyor. Ge\u00e7mi\u015fte yap\u0131lan ara\u015ft\u0131rmalar, belirli bir ka\u00e7 alanda \u2013\u00f6rne\u011fin; yat\u0131r\u0131m ve Amerikan futbolu gibi\u2013 uzman ki\u015filerin, uzmanl\u0131k alanlar\u0131yla ilgili sahte haf\u0131zalar olu\u015fturmalar\u0131n\u0131n daha muhtemel oldu\u011funu ortaya koymu\u015ftu5\u00a0(Sand\u0131\u011f\u0131n\u0131z Kadar \u0130yi Bilmiyorsunuz). Ancak bu sonucun nedenlerine dair g\u00f6r\u00fc\u015f ayr\u0131l\u0131klar\u0131 ya\u015fan\u0131yor. Baz\u0131 ara\u015ft\u0131rmac\u0131lar, bir konu hakk\u0131ndaki fazla bilgi sahibi olman\u0131n, ki\u015finin, daha \u00f6nce deneyimledi\u011fi bir bilgiye benzer yeni bir bilgiyi yanl\u0131\u015f bi\u00e7imde tan\u0131lamas\u0131n\u0131n daha muhtemel hale geldi\u011fini ileri s\u00fcr\u00fcyor6. Baz\u0131lar\u0131 ise, uzmanlar\u0131n kendi konular\u0131nda her \u015feyi bilmeleri gerekti\u011fi hissine kap\u0131lmalar\u0131n\u0131n bir sonucu oldu\u011funu ileri s\u00fcr\u00fcyor. Bu g\u00f6r\u00fc\u015fe g\u00f6re7, uzmanlar\u0131n de\u011ferlendirmelerine dair hesap verme zorunlulu\u011fu hissetmelerinin; onlarda, mevcut bilgilerindeki bo\u015fluklar\u0131 makul \u015fekilde doldurmalar\u0131na ancak yanl\u0131\u015f bilgi ile doldurmalar\u0131na sebep olur. Bu durumu daha derinlemesine ara\u015ft\u0131rmak i\u00e7in, ara\u015ft\u0131rmac\u0131lar 489 kat\u0131l\u0131mc\u0131dan yedi konuyu en iyi bildiklerinden en az bildiklerine do\u011fru s\u0131ralamalar\u0131n\u0131 istediler. Sunulan konu ba\u015fl\u0131klar\u0131 ise; futbol, pop m\u00fczik, politika, i\u015f d\u00fcnyas\u0131, teknoloji, sinema ve bilimdi. Daha sonra kat\u0131l\u0131mc\u0131lardan, en fazla ilgili olduklar\u0131 konu ve en az ilgili olduklar\u0131 konu hakk\u0131nda hat\u0131rlayabildikleri olaylarla ilgili d\u00f6rt haberi belirtmeleri istendi. Her iki durumda da tarif edilen olaylar\u0131n \u00fc\u00e7\u00fc ger\u00e7ekten ger\u00e7ekle\u015fmi\u015fken, birisinin ise tamamen kurgu oldu\u011fu g\u00f6r\u00fcld\u00fc. Haf\u0131za, bir video kaset gibi de\u011fildir. Kaynak:\u00a0Olha Vlasiuk/Shutterstock.com Sonu\u00e7lar, bir konu hakk\u0131nda ilgili olman\u0131n, s\u00f6z konusu konuyla alakal\u0131 tutarl\u0131 haf\u0131zalar geli\u015ftirme frekans\u0131n\u0131 artt\u0131rd\u0131\u011f\u0131n\u0131 g\u00f6steriyor. Ancak bu durum sahte haf\u0131za say\u0131s\u0131n\u0131 da ciddi bir bi\u00e7imde artt\u0131r\u0131yor. \u0130nsanlar\u0131n %25\u2019inin ilgilenilen bir konuyla ilgili sahte haf\u0131zalar geli\u015ftirdi\u011fi g\u00f6r\u00fcl\u00fcrken, en az ilgili olduklar\u0131 konuya dair sahte haf\u0131za geli\u015ftirenlerin ise %10 oran\u0131nda kald\u0131\u011f\u0131 g\u00f6zlemlendi. \u00d6te yandan, kat\u0131l\u0131mc\u0131lara kendilerini uzman olarak tan\u0131mlay\u0131p tan\u0131mlamad\u0131klar\u0131 ise sorulmad\u0131 ve kat\u0131l\u0131mc\u0131lar\u00a0cevap vermek istedikleri konu hakk\u0131nda bir se\u00e7im yapmad\u0131lar. Bu durum \u015fu anlama geliyor; sahte haf\u0131zalardaki art\u0131\u015f\u0131n, spesifik bir konu hakk\u0131ndaki de\u011ferlendirmelere dair hesap verme zorunlulu\u011fu hissinden etkilenmesi minimum seviyeye indirgenmi\u015f oldu. Ara\u015ft\u0131rmac\u0131lar\u0131n de\u011ferlendirmelerine g\u00f6re, sonu\u00e7lar; sahte haf\u0131zalar\u0131n, ger\u00e7ek haf\u0131zalar\u0131n alt\u0131nda yatan mekanizman\u0131n bir yan-etkisi olarak kaynakland\u0131\u011f\u0131 teorisini destekliyor. \u00d6zetle, ki\u015fi bir konu hakk\u0131nda \u00e7ok fazla bilgi sahibiyse, beyinde s\u00f6z konusu bu konuya dair daha fazla haf\u0131za depolan\u0131r. Konuyla ilgili yeni bir bilgi ile kar\u015f\u0131la\u015f\u0131ld\u0131\u011f\u0131nda, bu durum hali haz\u0131rda var olan benzer haf\u0131za \u00f6rg\u00fclerini tetikleyebilir. Bu durum da; yeni materyalin tan\u0131nmas\u0131 ya da benzerlik olu\u015fturulmas\u0131 hissine sebep olabiliyor, b\u00f6ylelikle de s\u00f6z konusu yeni bilgiye dair daha \u00f6nce kar\u015f\u0131la\u015f\u0131ld\u0131\u011f\u0131 ve haf\u0131zada zaten var oldu\u011fu kanaatine var\u0131l\u0131yor. \u015e\u00f6yle d\u00fc\u015f\u00fcn\u00fcn: Diyelim ki; kutup ay\u0131lar\u0131yla \u00e7ok ilgilisiniz. Vah\u015fi ya\u015fam dergilerini okuyor, belgeseller izliyor ve kutup ay\u0131lar\u0131n\u0131n vah\u015fi do\u011fadaki hallerini g\u00f6steren video g\u00f6r\u00fcnt\u00fclerini yak\u0131ndan takip ediyorsunuz. Bir g\u00fcn, bir arkada\u015f\u0131n\u0131z gelip, size, ge\u00e7en y\u0131l bir kutup ay\u0131s\u0131n\u0131n bal\u0131k\u00e7\u0131 teknesinin a\u011f\u0131na yakaland\u0131\u011f\u0131n\u0131 anlatan bir haber okudu\u011funu anlat\u0131yor. Bu hik\u00e2yeyi daha \u00f6nce duymamam\u0131\u015f olman\u0131za ra\u011fmen, bu durum sizde kutup ay\u0131lar\u0131n\u0131n soylar\u0131n\u0131n tehlike alt\u0131nda oldu\u011fuyla ilgili ve kutuplarda yap\u0131lan bal\u0131k\u00e7\u0131l\u0131k hakk\u0131ndaki endi\u015felerinizle ilgili haf\u0131zalar\u0131n\u0131z\u0131\u00a0tetikler. Hik\u00e2ye size \u00e7ok tan\u0131d\u0131k gelir, b\u00f6ylelikle de bu olay\u0131 daha \u00f6nce duymu\u015f oldu\u011funuz kanaatine var\u0131rs\u0131n\u0131z. Konuyla ilgili fazla bilgi sahibi olman\u0131z, \u00a0sizde yeni bir bilginin eski haf\u0131zalar\u0131 tetiklemesini daha muhtemel hale getirir. Memory\u2018de yay\u0131mlanan bu ara\u015ft\u0131rma, haf\u0131zayla ilgili kavray\u0131\u015f\u0131m\u0131za yeni bak\u0131\u015f a\u00e7\u0131lar\u0131 getiriyor. Bir\u00e7ok insan, olaylara dair kendi haf\u0131zalar\u0131na fazlas\u0131yla g\u00fcvenir, fakat sahte haf\u0131zalar\u0131n ortaya \u00e7\u0131kmas\u0131 olduk\u00e7a muhtemeldir. Bir \u015fey ile ilgilenmek sizi o \u015fey hakk\u0131nda daha fazla bilgi sahibi yapar, ancak sezgilere ayk\u0131r\u0131 bir bi\u00e7imde bu haf\u0131zalar\u0131n\u0131z daima g\u00fcvenilir olmayabilir. Kaynaklar ve \u0130leri Okuma: 1 Journal of Experimental Social Psychology. http://www.sciencedirect.com/science/article/pii/S002210311200217X \n2 Psychological Science. http://www.sciencedirect.com/science/article/pii/S002210311200217X \n3 Acta psychologica. http://www.sciencedirect.com/science/article/pii/S000169181000212X\n4 Memory. http://www.tandfonline.com/doi/full/10.1080/09658211.2016.1237655\n5 Psychological Science. http://pss.sagepub.com/content/18/1/3.short\n6 Learning and individual differences. http://www.sciencedirect.com/science/article/pii/S1041608003000189\n7\u00a0Journal of Consumer Research. http://jcr.oxfordjournals.org/content/38/3/535.abstract\nKaynak: Greene, C. \u201cThe more you know about a topic the more likely you are to have false memories about it.\u201d TheConversation. https://theconversation.com/the-more-you-know-about-a-topic-the-more-likely-you-are-to-have-false-memories-about-it-65523", "tags": ["bellek (haf\u0131za)", "beyin"]},
{"source": "bilimfili.com", "url": "https://bilimfili.com/iliskide-hangi-taraf-daha-once-seni-seviyorum-der/", "category": "psikoloji", "date": "5 Nisan 2016", "title": "\u0130li\u015fkide Hangi Taraf Daha \u00d6nce ve Neden \u201cSeni Seviyorum\u201d Der?", "content": "Kafan\u0131zdaki d\u00fc\u015f\u00fcncelerin s\u00fcrekli bir ki\u015fi etraf\u0131nda doland\u0131\u011f\u0131, d\u00fc\u015f\u00fcnmekten kendinizi alamad\u0131\u011f\u0131n\u0131z ve almak da istemedi\u011finiz, ve o ki\u015fi sebebiyle ku\u015f seslerine kendinizi sald\u0131\u011f\u0131n\u0131z, suyun berrakl\u0131\u011f\u0131na hayranl\u0131kla bakt\u0131\u011f\u0131n\u0131z, havay\u0131 sonuna kadar i\u00e7inize \u00e7ekti\u011finiz zamanlar olmu\u015ftur. Bu ki\u015fiyi, be\u011fenmekten daha \u00f6tesi bir durum. Peki sizce \u201cSeni seviyorum\u201d demenin zaman\u0131 ne zaman? Buna karar vermek zor \u00e7\u00fcnk\u00fc bu c\u00fcmleyi kurdu\u011funuzda kar\u015f\u0131n\u0131zdaki ki\u015finin tepkisine g\u00f6re bir\u00e7ok \u015fey de\u011fi\u015fecek. O da sizi seviyor ve s\u00f6yleyecek olabilir ya da daha o noktaya gelmemi\u015f olabilir. \u0130nsan, \u00fcz\u00fcnt\u00fcden olabildi\u011fince ka\u00e7maya \u00e7al\u0131\u015fan bir varl\u0131k oldu\u011fundan bu t\u00fcr teredd\u00fctleri ya\u015famak \u00e7ok do\u011fal. Fakat, 2011 y\u0131l\u0131nda Harrison ve Shorthall taraf\u0131ndan yap\u0131lan ara\u015ft\u0131rmaya g\u00f6re erkekler bu ad\u0131m\u0131 daha \u00f6nce at\u0131yor bunun sebebi belki de erkeklerin duygular\u0131n\u0131n daha \u00f6nce fark\u0131na var\u0131yor olmas\u0131 olabilir. Kad\u0131nlar, bu duygular\u0131ndan emin olmak i\u00e7in birka\u00e7 ay ge\u00e7mesi gerekti\u011fini ileri s\u00fcrerken bu s\u00fcre erkekler i\u00e7in daha k\u0131sa. 2009 y\u0131l\u0131nda Schmitt taraf\u0131ndan yap\u0131lan \u00e7al\u0131\u015fma sonu\u00e7lar\u0131na bakt\u0131\u011f\u0131m\u0131zda ise ilgin\u00e7 bir tablo kar\u015f\u0131m\u0131za \u00e7\u0131k\u0131yor. Erkekler daha \u00f6nce duygular\u0131n\u0131 ifade etmesine ra\u011fmen kad\u0131nlar ili\u015fkiye daha \u00e7ok yat\u0131r\u0131m yap\u0131yorlar, \u00f6zellikle cinsiyet-e\u015fitlik\u00e7i \u00fclkelerde bu durum fazlaca g\u00f6zlemleniyor. Bu ve buna benzer \u00e7al\u0131\u015fmalar g\u00f6steriyor ki \u201cSeni seviyorum\u201d denildi\u011fi zaman her iki taraf da muhtemelen ayn\u0131 \u015feyi ifade etmiyor, hatta ayn\u0131 \u015feyi alg\u0131lam\u0131yor. Bilimsel \u00e7al\u0131\u015fmalar taraf\u0131ndan desteklenen bu durumun da g\u00f6sterdi\u011fi gibi, kar\u015f\u0131 taraf\u0131n bak\u0131\u015f a\u00e7\u0131s\u0131yla bakmak daha \u00f6nemli. Yap\u0131lan bu \u00e7al\u0131\u015fmalarda \u201cSeni seviyorum\u201d c\u00fcmlesini kullanman\u0131n zamanlamas\u0131na evrimsel a\u00e7\u0131dan da bak\u0131ld\u0131 ve \u00f6zellikle 2011 y\u0131l\u0131nda Ackerman taraf\u0131ndan yap\u0131lan \u00e7al\u0131\u015fmada g\u00f6r\u00fcld\u00fc ki bu c\u00fcmle erkekler taraf\u0131ndan kullan\u0131ld\u0131\u011f\u0131nda alt\u0131nda yatan neden asl\u0131nda seks olabilir. \u00c7al\u0131\u015fmadaki kat\u0131l\u0131mc\u0131lar taraf\u0131ndan seni seviyorum gibi samimi bir c\u00fcmle kullan\u0131ld\u0131\u011f\u0131nda bu uzun ili\u015fkinin habercisi olarak g\u00f6r\u00fcl\u00fcyor fakat bu erkekler i\u00e7in stratejik bir durum olabilir. Kaynak:", "tags": ["insan davran\u0131\u015flar\u0131 (davran\u0131\u015f bilimleri)", "romantik ili\u015fki"]},
{"source": "bilimfili.com", "url": "https://bilimfili.com/annenin-cocugu-ile-kurdugu-bag-babanin-kurdugundan-daha-mi-guclu/", "category": "psikoloji", "date": "25 May\u0131s 2016", "title": "Annenin \u00c7ocu\u011fuyla Kurdu\u011fu Ba\u011f, Baban\u0131n Kurdu\u011fundan Daha m\u0131 G\u00fc\u00e7l\u00fc?", "content": "\u201dAnneler \u00e7ocuklar\u0131 ile \u2019\u00f6zel bir ba\u011f\u2019 kurarlar\u201d alg\u0131s\u0131na toplum i\u00e7erisinde s\u0131kl\u0131kla rastl\u0131yoruz. Genellikle \u00fcr\u00fcn reklamlar\u0131nda \u00e7ok\u00e7a\u00a0kar\u015f\u0131m\u0131za \u00e7\u0131kan\u00a0bu d\u00fc\u015f\u00fcncenin toplum \u00fczerindeki yans\u0131malar\u0131ndan birisine de; \u00e7ocuklar belirli bir ya\u015fa gelene kadar yaln\u0131zca annelerin alabildi\u011fi do\u011fum izinleri \u00f6rnek g\u00f6sterilebilir. Peki bu alg\u0131 ne kadar do\u011fru? Ger\u00e7ekten de anneler \u00e7ocuklar\u0131 ile baban\u0131n kurdu\u011fundan daha g\u00fc\u00e7l\u00fc ba\u011flar m\u0131 kurarlar? Bu durumun yorumlanmas\u0131nda, kullan\u0131lan arg\u00fcmanlar\u0131n de\u011ferlendirilmesi olduk\u00e7a \u00f6nemli. Annelerin \u00e7ocuklar\u0131 ile \u00f6zel bir ba\u011f\u0131 oldu\u011funu savunan insanlar genellikle \u2018\u2019annelik i\u00e7g\u00fcd\u00fcs\u00fc\u2019\u2019 \u00fczerinden konuya yakla\u015f\u0131yorlar ve annelik i\u00e7g\u00fcd\u00fcs\u00fcn\u00fcn kad\u0131n biyolojisinin bir par\u00e7as\u0131 oldu\u011funu \u00f6ne s\u00fcr\u00fcyorlar. Fakat acaba hamilelik, hormonlar ya da ebeveynlik deneyimleri ger\u00e7ekten de bu g\u00fc\u00e7l\u00fc ba\u011f\u0131n kurulmas\u0131n\u0131 sa\u011flayabilir mi? Konu \u00fczerinde ara\u015ft\u0131rma yapan baz\u0131 bilim insanlar\u0131, ebeveyn-\u00e7ocuk ili\u015fkisinin do\u011fumdan \u00f6nce ba\u015flad\u0131\u011f\u0131n\u0131 savunuyorlar. Ara\u015ft\u0131rmac\u0131lara g\u00f6re; do\u011fumdan \u00f6nceki ba\u011f, anne-\u00e7ocuk ili\u015fkisinin \u00f6nemli bir g\u00f6stergesi. Fakat hamilelik s\u0131ras\u0131ndaki hisler ile do\u011fum sonras\u0131 davran\u0131\u015flar\u0131 ba\u011fda\u015ft\u0131ran nihai delillerde tutars\u0131zl\u0131klar mevcut. Yani hamilelik s\u0131ras\u0131ndaki hislerin daha sonraki ili\u015fkileri nas\u0131l etkiledi\u011fi ya da etkileyip etkilemedi\u011fi hen\u00fcz net bir \u015fekilde bilinmiyor. Yap\u0131lan ara\u015ft\u0131rmalarda annelik ba\u011f\u0131n\u0131n kesin bulgular\u0131na ula\u015f\u0131lm\u0131\u015f olsayd\u0131 bile, bu noktada bir di\u011fer problem ortaya \u00e7\u0131kacakt\u0131. \u00c7\u00fcnk\u00fc yap\u0131lan ara\u015ft\u0131rmalarla\u00a0art\u0131k, babalar\u0131n da \u00e7ocuklar\u0131yla do\u011fumdan \u00f6nce bir ba\u011f\u00a0kurdu\u011fu yava\u015f yava\u015f anla\u015f\u0131lmaya ba\u015fland\u0131. \u00a0Fakat burada bildi\u011fimiz kesin bir \u015fey var ki; hamilelik, do\u011fum sonras\u0131ndaki ili\u015fkinin uyum i\u00e7erisinde olaca\u011f\u0131n\u0131n kesin bir g\u00f6stergesi de\u011fil. Evlat edinen ya da ta\u015f\u0131y\u0131c\u0131 anne yard\u0131m\u0131yla \u00e7ocuk sahibi olan ailelerin kurdu\u011fu g\u00fc\u00e7l\u00fc ba\u011flar, hamileli\u011fin \u00e7ocuk ile olan ba\u011fda tek belirte\u00e7 olmad\u0131\u011f\u0131 \u00e7\u0131kar\u0131m\u0131n\u0131n yap\u0131labilmesine olanak sa\u011fl\u0131yor. Ba\u011flanma hormonu olarak da bilinen oksitosin, do\u011fum ve emzirme s\u0131ras\u0131nda memelilerdeki \u2018annelik ba\u011f\u0131n\u0131\u2019 d\u00fczenlemeye yard\u0131mc\u0131 olmak i\u00e7in y\u00fcksek miktarlarda salg\u0131lan\u0131r. Fakat babalar\u0131n da \u00e7ocuklar\u0131 ile olan etkile\u015fimlerinden sonra annelerde oldu\u011fu gibi\u00a0oksitosin seviyelerinde art\u0131\u015f tecr\u00fcbe ettikleri ger\u00e7e\u011fi \u00e7ok daha az bilinir. Annelerin ve babalar\u0131n, oksitosin seviyelerindeki art\u0131\u015f\u0131 tetikleyen ebeveyn-\u00e7ocuk ili\u015fkileri de birbirinden farkl\u0131d\u0131r. Anneler i\u00e7in oksitosin seviyesini art\u0131ran etkile\u015fimler; bebek konu\u015fmas\u0131, \u00e7ocuklar\u0131na \u015fefkatle dokunma ve bebe\u011fin g\u00f6zlerinin i\u00e7ine bakma gibi davran\u0131\u015flarla ili\u015fkilidir. Babalarda ise bu etkile\u015fim daha oyuncudur; bebe\u011fi etrafta dola\u015ft\u0131rmak ya da objeleri ona g\u00f6sterip tan\u0131tmak gibi. Tabii ki yine genelleme yapmaktan ka\u00e7\u0131nmak gerekiyor \u00e7\u00fcnk\u00fc b\u00fct\u00fcn bu eylemlere verilen biyolojik tepkiler insandan insana farkl\u0131l\u0131k g\u00f6sterebilir. Babalar ve anneler aras\u0131ndaki farkl\u0131l\u0131klar\u0131n anla\u015f\u0131lmas\u0131ndaki en b\u00fcy\u00fck problem ise, ba\u011flanma \u00fczerine yap\u0131lan bir\u00e7ok ara\u015ft\u0131rmada annenin ve baban\u0131n do\u011frudan kar\u015f\u0131la\u015ft\u0131r\u0131lm\u0131yor olmas\u0131d\u0131r. \u00c7\u00fcnk\u00fc h\u00e2l\u00e2 toplumun b\u00fcy\u00fck bir b\u00f6l\u00fcm\u00fcnde anneler, \u00e7o\u011funlukla evde kal\u0131p, \u00e7ocuklar\u0131yla baban\u0131n ge\u00e7irdi\u011finden daha fazla vakit ge\u00e7iriyor. Do\u011fum sonras\u0131ndaki ilk bak\u0131mda baban\u0131n etkin rol oynad\u0131\u011f\u0131 ailelerin azl\u0131\u011f\u0131 da, bu konu \u00fczerinde yap\u0131lan ara\u015ft\u0131rmalar\u0131n daha tutarl\u0131 olmas\u0131n\u0131 engelliyor. Bundan dolay\u0131, bir baban\u0131n \u00e7ocu\u011fu ile kurdu\u011fu ili\u015fkinin anneden farkl\u0131 olmas\u0131n\u0131n sebebinin biyolojik mi yoksa \u00f6zellikle do\u011fumdan hemen sonra aile ge\u00e7iminde baban\u0131n ald\u0131\u011f\u0131 rolle ya da \u00e7ocuk yeti\u015ftirme ile mi ba\u011flant\u0131l\u0131 oldu\u011fu tam olarak bilinmiyor. Peki babalar, \u00e7ocuklar\u0131n\u0131n ihtiya\u00e7lar\u0131n\u0131 anlamada annelerine k\u0131yasla ne kadar iyiler? Yap\u0131lan bir ara\u015ft\u0131rmada, annelerin ve babalar\u0131n kendi \u00e7ocuklar\u0131n\u0131n a\u011flamas\u0131n\u0131 di\u011fer \u00e7ocuklar\u0131n a\u011flamas\u0131ndan ay\u0131r\u0131p ay\u0131ramad\u0131klar\u0131 incelendi. Ara\u015ft\u0131rman\u0131n bulgular\u0131na g\u00f6re; bu durum tamamen ebeveynin \u00e7ocu\u011fuyla ne kadar vakit ge\u00e7irdi\u011fiyle ba\u011flant\u0131l\u0131 yani cinsiyetten ba\u011f\u0131ms\u0131z. Yap\u0131lan ba\u015fka bir ara\u015ft\u0131rmada da, babalar\u0131n hormon seviyelerinin \u00e7ocuklar\u0131n\u0131n a\u011flamalar\u0131n\u0131 duyduklar\u0131nda de\u011fi\u015fti\u011fi belirlendi. Ara\u015ft\u0131rmaya g\u00f6re; ayr\u0131ca hormon seviyelerindeki bu de\u011fi\u015fiklik, baban\u0131n \u00e7ocu\u011funun a\u011flamas\u0131na kar\u015f\u0131 nas\u0131l tepki verece\u011fini de etkiliyor. Annelik ba\u011f\u0131 konusunun daha iyi anla\u015f\u0131lmas\u0131 i\u00e7in yeni ara\u015ft\u0131rmalar\u0131n yap\u0131lmas\u0131na ihtiya\u00e7 duyulsa da, biyolojik annelerin \u00e7ocuklar\u0131 ile di\u011fer ebeveynlerden daha g\u00fc\u00e7l\u00fc ba\u011flar kurdu\u011fu \u00f6nermesinin do\u011frulu\u011funun ispatlanmas\u0131 olduk\u00e7a zor olaca\u011fa benziyor. \u00c7\u00fcnk\u00fc do\u011fum \u00f6ncesi ba\u011f, hormonlar, deneyimler ve hatta ebeveynin kendi \u00e7ocuklu\u011fu gibi bir\u00e7ok etmen, ebeveyn \u00e7ocuk aras\u0131ndaki ili\u015fkiyi etkiliyor. Bu sebeple b\u00fct\u00fcn bu ili\u015fkiler yuma\u011f\u0131n\u0131 yaln\u0131zca cinsiyet \u00fczerinden ele almay\u0131 denemek, \u00e7ok da anlaml\u0131 olmayacakt\u0131r. Kaynaklar ve ileri okuma:", "tags": ["aile", "\u00e7ocuklar (pedagoji & pediatri)"]},
{"source": "bilimfili.com", "url": "https://bilimfili.com/erkekler-partnerlerinin-cinsel-iliski-istekligini-azimsiyorlar/", "category": "psikoloji", "date": "29 May\u0131s 2016", "title": "Erkekler, Partnerlerinin Cinsel \u0130li\u015fki \u0130steklili\u011fini Az\u0131ms\u0131yor", "content": "Cinsel arzunun bilimi olduk\u00e7a karma\u015f\u0131kt\u0131r, \u00e7\u00fcnk\u00fc seks\u00fcel arzunun kendisi zaten karma\u015f\u0131kt\u0131r. Cinsel ili\u015fkiler \u00fczerine \u00e7al\u0131\u015fmalar y\u00fcr\u00fcten ara\u015ft\u0131rmac\u0131lar; \u00f6rne\u011fin, son y\u0131llarda uyar\u0131lma yolunu kavramsalla\u015ft\u0131rmaya ba\u015flad\u0131lar. Spontane yani durduk yere ortaya \u00e7\u0131kan arzu yerine, bir\u00e7ok insan cevap niteli\u011findeki bir arzuyu yani bir t\u00fcr uyar\u0131c\u0131 senaryoya cevaben ortaya \u00e7\u0131kan ve cinsel birle\u015fmeye iten arzuyu deneyimler. E\u011fer seks \u00fczerine \u00e7al\u0131\u015fmalar yapan bilim insanlar\u0131, arzunun nas\u0131l \u00e7al\u0131\u015ft\u0131\u011f\u0131yla ilgili geleneksel bilgiyi alt\u00fcst ederlerse, belki de bu durum bilim insan\u0131 olmayan bir\u00e7oklar\u0131 i\u00e7in olduk\u00e7a kafa kar\u0131\u015ft\u0131r\u0131c\u0131 olacak. Journal of Personality and Social Pschology\u2018de yay\u0131mlanan bir \u00e7al\u0131\u015fmada ara\u015ft\u0131rmac\u0131lar; \u00f6zellikle de erkeklerin, kad\u0131nlar\u0131n cinsel olarak istekli olup olmad\u0131\u011f\u0131n\u0131 tahmin etmede olduk\u00e7a k\u00f6t\u00fc olduklar\u0131n\u0131 s\u00f6yl\u00fcyorlar. \u00d6rne\u011fin ge\u00e7mi\u015fte yap\u0131lan ara\u015ft\u0131rmalar ilk bulu\u015fmada erkeklerin, kad\u0131nlar\u0131n seks\u00fcel ilgisini abartmaya yatk\u0131n olduklar\u0131n\u0131 ortaya koymu\u015ftu. Yeni yap\u0131lan\u00a0\u00e7al\u0131\u015fma ise daha \u00e7ok arzunun hileci taraf\u0131na odakland\u0131; yani uzun s\u00fcreli bir ili\u015fkide bu arzuya neler oldu\u011funa? \u00c7iftin birka\u00e7 kez bir araya gelmesinden sonra, partnerler birbirlerinin seks i\u00e7in arzulu olup olmad\u0131\u011f\u0131n\u0131 anlama\u00a0yetilerini geli\u015ftirebilirler mi? Cevap: Hay\u0131r.\u00a0Uzun s\u00fcreli ili\u015fki i\u00e7erisindeki erkekler ilk bulu\u015fmadaki durumun tersi bir hata yap\u0131yorlar: Kad\u0131n partnerlerinin arzusunu az\u0131msama e\u011filimi g\u00f6steriyorlar. Bir ba\u015fka deyi\u015fle erkekler, e\u015flerinin ya da k\u0131z arkada\u015flar\u0131n\u0131n cinsel\u00a0ilgisini asl\u0131nda olandan daha az tahmin edebiliyorlar. \u00d6te yandan kad\u0131nlar ise erkek partnerlerinin arzusunu tahmin edebilmede olduk\u00e7a iyiler. Burada birka\u00e7 \u015fey devreye giriyor olabilir. S\u00f6z konusu \u00e7al\u0131\u015fmada, kendilerini y\u00fcksek seks\u00fcel arzu seviyesinde bildiren hem erkekler hem de kad\u0131nlar, ayn\u0131 zamanda da partnerlerinin arzular\u0131n\u0131 oldu\u011fundan daha d\u00fc\u015f\u00fck g\u00f6rmeye yatk\u0131nlar.\u00a0Genellikle erkekler kendilerini kad\u0131nlardan daha fazla cinsel arzu seviyesinde tan\u0131ml\u0131yor olduklar\u0131 i\u00e7in bu durum s\u00f6z konusu bulguya dair bir a\u00e7\u0131klama sa\u011flayabilir. Ancak bu durum bizi uyar\u0131lman\u0131n ve arzunun asl\u0131nda ne\u00a0oldu\u011funa dair kavram yan\u0131lg\u0131s\u0131na geri g\u00f6t\u00fcr\u00fcyor. Genel anlamda, kendili\u011finden ortaya \u00e7\u0131kan arzu erkeklerde daha yayg\u0131nd\u0131r; \u00f6te yandan bir senaryonun uyar\u0131m\u0131yla ortaya \u00e7\u0131kan cinsel arzu ise kad\u0131nlarda daha yayg\u0131nd\u0131r. Kad\u0131nlardaki bu durumun yayg\u0131nl\u0131\u011f\u0131 belki de erkeklerin neden s\u00f6z konusu arzuyu farketmediklerine \u2013bu \u00e7al\u0131\u015fmadaki ifadeyle \u201caz\u0131msad\u0131klar\u0131na\u201d\u2013 dair kavray\u0131\u015f\u0131m\u0131zda bir ilerlemeye sebep olabilir. Kaynaklar ve \u0130leri Okuma:\n-Muise, A., Stanton, S. C. E., Kim, J. J., & Impett, E. A. (2016). Not in the mood? Men under (not over) perceive their partner\u2019s sexual desire in established relationships. Journal of Personality and Social Psychology, 110, 725-742\n-Haselton, M. G., & Buss, D. M. (2000). Error management theory: A new perspective on biases in cross-sex mind reading. Journal of Personality and Social Psychology, 78, 81\u201391. http://dx.doi.org/10.1037/0022-3514 .78.1.81\n-Byers, E. S., & Heinlein, L. (1989). Predicting initiations and refusals of sexual activities in married and cohabiting heterosexual couples. Journal of Sex Research, 26, 210\u2013231. http://dx.doi.org/10.1080/ 00224498909551507\n-Baumeister, R. F., Catanese, K. R., & Vohs, K. D. (2001). Is there a gender difference in strength of sex drive?Personality and Social Psychology Review, 5, 242\u2013273. http://dx.doi.org/10.1207/S15327957PSPR0503_5", "tags": ["cinsellik"]},
{"source": "bilimfili.com", "url": "https://bilimfili.com/neden-intikam-almak-isteriz/", "category": "psikoloji", "date": "2 Ocak 2017", "title": "Neden \u0130ntikam Almak \u0130steriz?", "content": "Yap\u0131lan beyin tarama \u00e7al\u0131\u015fmalar\u0131, ba\u015fkas\u0131n\u0131n k\u00f6t\u00fc davran\u0131\u015f\u0131n\u0131 cezaland\u0131rd\u0131\u011f\u0131m\u0131zda bu durumda memnuniyet duydu\u011fumuzu ortaya koyuyor. Daha da derinle\u015ftirirsek, bu hazz\u0131n beklentisi bizi \u201ckam\u00e7\u0131y\u0131 ele alman\u0131n\u201d s\u0131ras\u0131n\u0131n bizde oldu\u011fu d\u00fcrt\u00fcs\u00fcne y\u00f6nlendiriyor.\u00a0Science\u2019da yay\u0131mlanan bir ara\u015ft\u0131rma; \u00f6zgeci cezaland\u0131rma olarak bilinen intikam davran\u0131\u015f\u0131na dair a\u00e7\u0131klamalar getiriyor. Y\u00fcr\u00fct\u00fclen \u00e7al\u0131\u015fma, \u00a0do\u011frudan bir fayda elde etmesek bile, toplumsal kurallar\u0131 bozan ya da g\u00fcvenimizi k\u00f6t\u00fcye kullanan insanlar\u0131 neden k\u0131nad\u0131\u011f\u0131m\u0131z\u0131 ve onlardan neden intikam alma hissi g\u00fctt\u00fc\u011f\u00fcm\u00fcz\u00fc sorguluyor. Aldat\u0131lan bir insan\u0131 d\u00fc\u015f\u00fcn\u00fcn, kendisi son derece k\u00f6t\u00fc bir durumda ve k\u00f6t\u00fc hislerle ba\u015fba\u015fad\u0131r. E\u011fer ki ki\u015fi, aldatan ki\u015fiye kendi cezas\u0131n\u0131 uygulayamazsa hisleri daha da k\u00f6t\u00fc bir h\u00e2l alacakt\u0131r. \u0130nsan topluluklar\u0131, hayvanlar aleminde davran\u0131\u015fsal olarak baz\u0131 ayr\u0131l\u0131klar g\u00f6sterir. Bizler, geni\u015f gruplar i\u00e7erisinde genetik ba\u011f\u0131m\u0131z\u0131n olmad\u0131\u011f\u0131 ki\u015filer ile detayl\u0131 bir i\u015fbirli\u011fi ve ayr\u0131nt\u0131l\u0131 bir i\u015fb\u00f6l\u00fcm\u00fc\u00a0temelinde hareket ederiz. Ara\u015ft\u0131rmaya g\u00f6re, insanlar\u0131n \u00f6zgeci cezaland\u0131rmalardan duyduklar\u0131 tatmin hissi, toplumlar\u0131 bir arada tutan bir \u201ctutkal\u201d g\u00f6revi g\u00f6rebilir. Evrimsel ve deneysel modeller, \u00f6zgeci cezaland\u0131rman\u0131n, insan i\u015fbirli\u011finin evriminde son derece g\u00fc\u00e7lendirici oldu\u011funu ortaya koyuyor. Yap\u0131lan deneylerde, e\u011fer ki \u00f6zgeci cezaland\u0131rma mekanizmas\u0131 i\u015flemezse, yabanc\u0131lar aras\u0131ndaki i\u015fbirli\u011finin de b\u00f6l\u00fcnd\u00fc\u011f\u00fc g\u00f6r\u00fcl\u00fcyor. Yani ihanet edenin cezaland\u0131r\u0131lmas\u0131 s\u00f6z konusu ise, grup i\u00e7indeki i\u015fbirli\u011fi de g\u00fc\u00e7leniyor. Y\u00fcr\u00fct\u00fclen deneylerde, pozitron emisyon tomografisi (PET) kullan\u0131larak, deneklerin beyinlerindeki kan ak\u0131\u015f\u0131 \u00f6l\u00e7\u00fcld\u00fc. Ara\u015ft\u0131rmaya kat\u0131lan her dene\u011fin damarlar\u0131na belli bir i\u015faret g\u00f6steren su enjekte edildi ve sonras\u0131nda da su kan arac\u0131l\u0131\u011f\u0131yla ta\u015f\u0131n\u0131p beyne ula\u015ft\u0131\u011f\u0131nda ki\u015finin beyni g\u00f6r\u00fcnt\u00fclendi. Belirli bir beyin b\u00f6lgesindeki serebral kan ak\u0131\u015f\u0131nda art\u0131\u015f g\u00f6r\u00fclmesi, bu b\u00f6lgede daha fazla beyin aktivitesi ger\u00e7ekle\u015fti\u011fi ve daha fazla oksijen t\u00fcketimi oldu\u011fu anlam\u0131na gelir. Y\u00fcr\u00fct\u00fclen deneyde, para de\u011fi\u015fimine dayal\u0131 bir oyuna kat\u0131lan erkek deneklerin beyin aktiviteleri tarand\u0131. Oyun kural\u0131 gere\u011fi; e\u011fer ki, bir oyuncu ortak fayda yerine kendi \u00e7\u0131kar\u0131na dayal\u0131 bireyci bir se\u00e7im yaparsa, di\u011fer oyuncu bu ki\u015fiyi cezaland\u0131rma hakk\u0131na sahip olacakt\u0131. Oyuncular\u0131n b\u00fcy\u00fck \u00e7o\u011funlu\u011fu, kendi paralar\u0131n\u0131n bir k\u0131sm\u0131na mal olsa bile bir ceza vermeyi se\u00e7ti\u011fi g\u00f6r\u00fcld\u00fc. B\u00f6yle bir cezaland\u0131rman\u0131n beynin haz ya da tatminden sorumlu bir b\u00f6lgesi olan dorsal striatumdaki kaudat \u00e7ekirdekte aktifle\u015fmeye neden oldu\u011fu g\u00f6r\u00fcld\u00fc. Deneyler s\u0131ras\u0131nda, beyin taramalar\u0131, ayn\u0131 zamanda da ki\u015finin beyin aktivitesi ile kendi zarar\u0131na dayal\u0131 olarak ne kadar cezaland\u0131rmay\u0131 se\u00e7ti\u011fi aras\u0131nda bir korelasyon oldu\u011funu ortaya koydu. Daha g\u00fc\u00e7l\u00fc aktivasyon g\u00f6steren bireylerin ba\u015fkalar\u0131n\u0131 cezaland\u0131rmak i\u00e7in daha fazla zarar etmeyi g\u00f6ze ald\u0131klar\u0131 g\u00f6r\u00fcld\u00fc. Beynin dorsal striatum b\u00f6lgesindeki \u00e7e\u015fitlilik davran\u0131\u015flarda da \u00e7e\u015fitlili\u011fe neden oluyor. Dorsal striatumda daha d\u00fc\u015f\u00fck bir aktivasyon g\u00f6steren denekler daha az cezaland\u0131rma davran\u0131\u015f\u0131nda bulundular. \u00d6zgeci cezaland\u0131rma, ki\u015fisel \u00e7\u0131karlar a\u00e7\u0131s\u0131ndan irrasyonel g\u00f6z\u00fck\u00fcyor. Fakat y\u00fcr\u00fct\u00fclen \u00e7al\u0131\u015fma, \u00f6zgeci cezaland\u0131rman\u0131n \u201cso\u011fuk yenen bir yemek\u201d yerine intikam\u0131n tohumlar\u0131n\u0131 eken bir tutku olabilece\u011fini g\u00f6stererek bu irrasyonel davran\u0131\u015f\u0131 a\u00e7\u0131kl\u0131yor. Dorsal striatumdaki aktifle\u015fme, sosyal kurallar\u0131 bozan ki\u015filerin cezaland\u0131r\u0131lmas\u0131n\u0131n bir sonucu olarak beklenilen hazz\u0131n bir yans\u0131mas\u0131d\u0131r. Yani aktifle\u015fme artt\u0131k\u00e7a, insanlar cezaland\u0131rmaya daha istekli hale geliyor. Bunun yan\u0131 s\u0131ra, beynin ikinci bir b\u00f6lgesi, prefrontal korteks, cezaland\u0131rman\u0131n maliyetine kar\u015f\u0131 cezaland\u0131rmadan al\u0131nan hazz\u0131n de\u011ferlendirilmesi s\u00f6z konusu oldu\u011funda aktifle\u015fme g\u00f6steriyor. Yani, cezaland\u0131rman\u0131n bedeli a\u011f\u0131rla\u015ft\u0131k\u00e7a, cezan\u0131n a\u011f\u0131rl\u0131\u011f\u0131 da o kadar d\u00fc\u015f\u00fckl\u00fck g\u00f6steriyor. G\u00f6r\u00fcn\u00fc\u015fe g\u00f6re, bir ki\u015fiden ya da gruptan zarar g\u00f6rd\u00fc\u011f\u00fcm\u00fczde, intikam hissi, beynimizin \u00f6d\u00fcl merkezlerinde bir beklentiye sebep oluyor ve cezaland\u0131rma ortaya \u00e7\u0131kt\u0131\u011f\u0131nda, bu durum beynimizin haz ve tatmin b\u00f6lgelerinde aktifle\u015fmeye neden oluyor.", "tags": ["insan davran\u0131\u015flar\u0131 (davran\u0131\u015f bilimleri)"]},
{"source": "bilimfili.com", "url": "https://bilimfili.com/alt-siniftan-olma-hissi-abur-cubur-yeme-istegini-tetikliyor/", "category": "psikoloji", "date": "4 Ocak 2017", "title": "Alt S\u0131n\u0131ftan Olma Hissi Abur-Cubur Yeme \u0130ste\u011fini Tetikliyor", "content": "Ara\u015ft\u0131rmac\u0131lar, a\u015fa\u011f\u0131l\u0131k hisleri ile daha fazla yeme iste\u011fi aras\u0131nda bir ba\u011flant\u0131 buldu. \u00d6zellikle ya\u011fl\u0131 yiyeceklere kar\u015f\u0131 duyulan i\u015ftaha ili\u015fkin elde edilen bulgular, neden y\u00fcksek gelirli \u00fclkelerin sosyo-ekonomik d\u00fczeyi d\u00fc\u015f\u00fck vatanda\u015flar\u0131n\u0131n aras\u0131nda daha fazla obeziteye rastland\u0131\u011f\u0131na ili\u015fkin de bir a\u00e7\u0131klama sunuyor. Sonu\u00e7lara bak\u0131l\u0131rsa, para konusunda s\u0131k\u0131nt\u0131 ya\u015fayan ki\u015filerin iyi beslenmeye pek yatk\u0131n olmamalar\u0131 konusunda, abur-cubur yiyeceklerin kolay eri\u015filebilir ve ucuz gelmesi, ayr\u0131ca \u015fekerin stresi d\u00fc\u015f\u00fcrmeye yard\u0131mc\u0131 olmas\u0131n\u0131n yan\u0131 s\u0131ra, i\u015fin i\u00e7inde bir de psikolojik ba\u011flant\u0131 olabilir. Singapur Nanyang Teknoloji \u00dcniversitesi ve \u00c7in Hong Kong \u00dcniversitesi ortakl\u0131\u011f\u0131nda y\u00fcr\u00fct\u00fclen \u00e7al\u0131\u015fman\u0131n ara\u015ft\u0131rmac\u0131lar\u0131na g\u00f6re, zor zamanlarda ne bulursak yemeye e\u011filimli olu\u015fumuzun k\u00f6keninde evrimsel ge\u00e7mi\u015fimiz var. Kaynaklar k\u0131t oldu\u011funda, hayatta kalma i\u00e7g\u00fcd\u00fcleri g\u00fcn y\u00fcz\u00fcne \u00e7\u0131k\u0131yor: Ne yedi\u011fimiz hakk\u0131nda daha az se\u00e7ici h\u00e2le geliyor ve eri\u015filebilir oldu\u011funda daha \u00e7ok yiyecek yiyoruz. \u201cBu \u00e7al\u0131\u015fmada, s\u0131rf di\u011fer insanlara g\u00f6re daha d\u00fc\u015f\u00fck sosyo-ekonomik durumda olma hissinin, i\u015ftah\u0131 ve besin al\u0131m\u0131n\u0131 tetikleyebildi\u011fini g\u00f6sterdik,\u201d diye a\u00e7\u0131kl\u0131yor ekip. Ara\u015ft\u0131rma, 499 g\u00f6n\u00fcll\u00fc kat\u0131l\u0131mc\u0131 ile yap\u0131lan 4 deneyden olu\u015fuyordu. Her s\u0131namada, kat\u0131l\u0131mc\u0131lardan 10 basamakl\u0131 bir merdivende kendi sosyal konumlar\u0131n\u0131 i\u015faretlemeleri istendi. Baz\u0131lar\u0131nda a\u015fa\u011f\u0131l\u0131k duygusunu tetiklemek i\u00e7in onlardan daha iyi durumdakilerle, baz\u0131lar\u0131nda da tam tersi his i\u00e7in kendilerinden daha k\u00f6t\u00fc durumdakilerle kar\u015f\u0131la\u015ft\u0131rma yapt\u0131r\u0131ld\u0131lar. \u0130lk deneyde, 101 g\u00f6n\u00fcll\u00fcden varsay\u0131msal bir b\u00fcfeden yiyecek se\u00e7meleri istendi. A\u00e7l\u0131k d\u00fczeyi, al\u0131\u015f\u0131ld\u0131k yeme \u015fablonlar\u0131 ve cinsiyet fakt\u00f6rlerini devre d\u0131\u015f\u0131 b\u0131rakt\u0131ktan sonra, ara\u015ft\u0131rmac\u0131lar kendilerine daha a\u015fa\u011f\u0131 bir sosyal konum atfedenlerin, daha fazla yiyecek se\u00e7ti\u011fini saptad\u0131. \u00dcstelik b\u00fcy\u00fck oranda y\u00fcksek kalorili yiyecekler se\u00e7iyorlard\u0131. \u0130kinci s\u0131namada, 167 ki\u015fiden hem y\u00fcksek kalorili yiyecekler (pizza ve hamburger gibi), hem de d\u00fc\u015f\u00fck kalorili yiyecekler (sebze ve meyve gibi) hakk\u0131nda ho\u015f veya naho\u015f betimlemeler yapmalar\u0131 istendi. Kendilerini sosyal merdivenin a\u015fa\u011f\u0131lar\u0131nda konumland\u0131rmak durumunda b\u0131rak\u0131lan ki\u015filer, y\u00fcksek kalorili yiyeceklere daha pozitif etiketler atfettiler. \u00dc\u00e7\u00fcnc\u00fc s\u0131nama ise ger\u00e7ekten yeme eylemini i\u00e7eriyordu. 83 kat\u0131l\u0131mc\u0131dan sinemada at\u0131\u015ft\u0131rmak i\u00e7in kuru \u00fcz\u00fcm, patates cipsi ya da bonibon se\u00e7meleri istendi. Kendilerini alt s\u0131n\u0131fta konumland\u0131ran ki\u015filerin cips veya bonibon se\u00e7meye daha e\u011filimli olduklar\u0131 ve her birinin fazladan ortalama 34 kalori ald\u0131\u011f\u0131 g\u00f6r\u00fcld\u00fc. Son olarak d\u00f6rd\u00fcnc\u00fc deneyde, 148 g\u00f6n\u00fcll\u00fcn\u00fcn her birine b\u00fcy\u00fck bir k\u00e2se haz\u0131r makarna verildi ve kendilerini doymu\u015f hissedene dek yemeleri istendi. \u00d6nceki s\u0131namalardan da tahmin edilebilece\u011fi gibi, kendilerine a\u015fa\u011f\u0131 sosyal s\u0131ra verenler, daha \u00e7ok yemeye e\u011filimliydi. Kendilerini yoksul hissedenler, ortalama olarak %20 fazla yediler. Ara\u015ft\u0131rmac\u0131lar, Proceedings of the National Academy of Sciences dergisinde yay\u0131mlad\u0131klar\u0131 makalelerinde, sonucu \u015f\u00f6yle \u00f6zetledi: \u201cBu bulgular, yoksun b\u0131rak\u0131lm\u0131\u015fl\u0131k ve a\u015fa\u011f\u0131 sosyal konum d\u00fc\u015f\u00fcncelerinin, artan kalori al\u0131m\u0131na ba\u011fl\u0131 olarak obezite riski ile kritik bir ba\u011flant\u0131s\u0131 olabildi\u011fini ortaya koyuyor.\u201d Peki bu neden \u00f6nemli? \u00c7\u00fcnk\u00fc t\u00fcm di\u011fer etkenler bir yana, s\u0131rf insan\u0131n kendini alt s\u0131n\u0131ftan hissediyor olmas\u0131n\u0131n, beslenme d\u00fczenine zarar verebildi\u011fini g\u00f6steriyor. Bu da artan obezite sorunlar\u0131n\u0131n \u00e7\u00f6z\u00fcm\u00fcnde yol g\u00f6sterici olabilir. Ayr\u0131ca, g\u00f6n\u00fcll\u00fcler alt s\u0131n\u0131ftan olman\u0131n ba\u015fka hi\u00e7bir etkisini ger\u00e7ekte deneyimlemedi; y\u00fckselen stres ya da para endi\u015feleri gibi. Sadece kendilerini birilerinden daha iyi durumda veya daha k\u00f6t\u00fc durumda hissetmeleri sa\u011fland\u0131. Yani iyi bir geliri olan insanlar bile, e\u011fer \u00e7evreleri hep kendilerinden daha iyi durumda olanlarla dolu ise abur-cubura y\u00f6nelebilir demektir. Buradan anl\u0131yoruz ki, s\u00fcrd\u00fcr\u00fclebilir bir sa\u011fl\u0131kl\u0131 beslenme al\u0131\u015fkanl\u0131\u011f\u0131 i\u00e7in sand\u0131\u011f\u0131m\u0131zdan daha fazlas\u0131, yani h\u00e2limizden memnuniyet de son derece \u00f6nem ta\u015f\u0131yor.", "tags": ["beslenme", "d\u00fc\u015f\u00fcnceler", "duygular", "insan davran\u0131\u015flar\u0131 (davran\u0131\u015f bilimleri)", "obezite", "sosyal stat\u00fc"]},
{"source": "bilimfili.com", "url": "https://bilimfili.com/cocuk-istismari-cocuga-kotu-muamele/", "category": "psikoloji", "date": "25 Mart 2016", "title": "\u00c7ocuk \u0130stismar\u0131 / \u00c7ocu\u011fa K\u00f6t\u00fc Muamele \u2013 Neden Bahsediyoruz?", "content": "Kar\u015f\u0131la\u015f\u0131lmas\u0131ndan \u00f6te; \u00fczerinde konu\u015fulmas\u0131, d\u00fc\u015f\u00fcn\u00fclmesi, yaz\u0131lmas\u0131 bile -en hafif terimiyle- saf nefret uyand\u0131ran bir konunun, \u00e7ocuk istismar\u0131n\u0131n, g\u00fcndemimizde olmas\u0131 bile insanl\u0131k ad\u0131na en b\u00fcy\u00fck utan\u00e7lardan biri. Bu terimle kar\u015f\u0131la\u015f\u0131ld\u0131\u011f\u0131nda \u00e7o\u011fu zaman ilk akla gelen cinsel a\u00e7\u0131dan bir sald\u0131r\u0131 olsa da her t\u00fcrl\u00fc fiziksel \u015fiddet (tokat d\u00e2hil), duygusal yaralama (g\u00fcven k\u0131r\u0131c\u0131 s\u00f6zler veya kale almamak d\u00e2hil), t\u0131bbi k\u00f6t\u00fc muamele (bilerek hasta etmek veya tedaviden mahrum b\u0131rakmak d\u00e2hil) ve ihmal etme (temel gereksinimlerini kar\u015f\u0131lamamak d\u00e2hil), en az cinsel temas (ok\u015fama d\u00e2hil) kadar \u00e7ocuk istismar\u0131n\u0131n alt bile\u015fenlerini olu\u015fturuyor. Tan\u0131m\u0131n bu kadar kapsay\u0131c\u0131 olmas\u0131 nedeniyle Birle\u015fik Devletler i\u00e7in ge\u00e7erli verilerde neredeyse her y\u00fcz \u00e7ocuktan birinin istismara u\u011frad\u0131\u011f\u0131n\u0131 s\u00f6ylemek m\u00fcmk\u00fcn. Kriter e\u015fi\u011fi d\u00fc\u015f\u00fcr\u00fcld\u00fc\u011f\u00fcnde veya farkl\u0131 toplumlarda incelendi\u011finde %25\u2019lik oranlar s\u00f6z konusu olabiliyor ve \u00f6zellikle cinsel istismarda k\u0131z ve erkek \u00e7ocuklar aras\u0131ndaki fark san\u0131ld\u0131\u011f\u0131 kadar fazla de\u011fil. \u0130statistiksel olarak de\u011ferlendirildi\u011finde, istismar kurban\u0131 \u00e7ocuklar i\u00e7in \u201cyak\u0131n\u201d bir tehditten bahsetmek olas\u0131. 2012 y\u0131l\u0131 itibar\u0131 ile Birle\u015fik Devletler verilerine g\u00f6re bu su\u00e7u i\u015fleyenlerin %80\u2019i \u00e7ocu\u011fun ebeveyni iken, di\u011fer akrabalar da kat\u0131ld\u0131\u011f\u0131nda bu oran %90\u2019lara ula\u015f\u0131yor. Sadece cinsel istismar s\u00f6z konusu oldu\u011funda bile %70\u2019lere varan oranlar dikkat \u00e7ekiyor. Bu durumda haberlerde g\u00f6r\u00fcnen ve \u00e7ocu\u011fun ev d\u0131\u015f\u0131 en \u00f6nemli sosyal ortam\u0131 olan e\u011fitim kurumlar\u0131ndaki istismar say\u0131s\u0131ndaki y\u00fckseklik, ger\u00e7ek sorunun tahmin edilemeyecek kadar b\u00fcy\u00fck oldu\u011funu ortaya koyuyor. Do\u011frudan istismarla ili\u015fkisi olmasa bile uyar\u0131c\u0131 olmas\u0131 a\u00e7\u0131s\u0131ndan \u00f6nemli baz\u0131 davran\u0131\u015flar, \u00f6zellikle de bunlar\u0131 daha \u00f6nce sergilemeyen bir \u00e7ocukta ortaya \u00e7\u0131kt\u0131\u011f\u0131nda de\u011ferli olabilir. Arkada\u015flar\u0131ndan veya zevkle yapt\u0131\u011f\u0131 u\u011fra\u015flardan uzakla\u015fma, sald\u0131rganl\u0131k, sinirlilik ve d\u00fc\u015fmanl\u0131k i\u00e7eren zarar verici tutumlar veya depresyon, i\u00e7ine kapanma ve ola\u011fand\u0131\u015f\u0131 korkular geli\u015ftirme, uyku bozukluklar\u0131 ve k\u00e2bus g\u00f6rme, yaln\u0131z kalma iste\u011fi, okul ba\u015far\u0131s\u0131nda d\u00fc\u015f\u00fc\u015f gibi olumsuzluklar erken i\u015faretler olabilir. Sayd\u0131klar\u0131m\u0131z\u0131n \u00e7o\u011funun ergenli\u011fe ge\u00e7i\u015fte normal kabul edilebilecek tutum de\u011fi\u015fiklikleri oldu\u011funu da hat\u0131rlatmakta yarar var. A\u00e7\u0131klanamayan veya a\u00e7\u0131klamas\u0131yla uyumsuz g\u00f6r\u00fcnen yaralanma izleri (s\u0131yr\u0131k, morarma gibi), ya\u015fla uyumsuz \u00fcreme-idrar yolu hastal\u0131klar\u0131, sa\u011fl\u0131ks\u0131z g\u00f6r\u00fcn\u00fcm, kilo kayb\u0131 gibi fiziksel \u00f6zellikler de bir soruna i\u015faret ediyor olabilir. Pedofili veya ensest gibi bilimsel tan\u0131mlamalardan bahsedip, istismarc\u0131y\u0131, oldu\u011fundan farkl\u0131 bir \u015fey gibi g\u00f6stermek; onu, bu y\u00f6nde davranmaya iten sosyo-psiko-\u00e7evresel nedenlere yo\u011funla\u015fmak ve hatta ak\u0131l sa\u011fl\u0131\u011f\u0131 bozukluklar\u0131ndan bahsetmek gibi bir amac\u0131 olmayan bu yaz\u0131, b\u00fcy\u00fck \u00e7o\u011funlu\u011fu \u201cg\u00fcvenli \u00e7evrede\u201d ger\u00e7ekle\u015fen bu su\u00e7un \u00f6nlenmesi ve ger\u00e7ekle\u015ftikten sonra cezaland\u0131r\u0131lmas\u0131 ile ilgili se\u00e7enekleri de tart\u0131\u015fmay\u0131 hedeflememektedir. \u00c7ocuk istismar\u0131n\u0131 sadece cinsel y\u00f6n\u00fcyle d\u00fc\u015f\u00fcnmek, di\u011fer k\u00f6t\u00fc muameleleri k\u0131namak yerine \u00f6vmek (vurulan yerde g\u00fcl bitmesini beklemek gibi), sosyolojik a\u00e7\u0131dan incelenmesi gereken bir konu gibi g\u00f6r\u00fcnse de, kimi toplumlarda g\u00f6r\u00fclen g\u00f6rece artm\u0131\u015f cinsel \u00e7ocuk istismar\u0131 olgular\u0131n\u0131n en tutarl\u0131 a\u00e7\u0131klamas\u0131 bu yanl\u0131\u015f de\u011fer yarg\u0131s\u0131na dayan\u0131yor olabilir. \u0130nsan\u0131n en savunmas\u0131z oldu\u011fu bu geli\u015fim d\u00f6neminde di\u011fer istismar t\u00fcrlerinin gerekli tepkiyi almamas\u0131, istismarc\u0131larda, cinsel istismar\u0131n da makul kabul edilebilece\u011fi d\u00fc\u015f\u00fcncesini do\u011furuyor olabilir. Referanslar:", "tags": ["\u00e7ocuklar (pedagoji & pediatri)", "\u015fiddet", "su\u00e7bilim (kriminoloji)", "zihinsel hastal\u0131klar (psikopatoloji)", "zorbal\u0131k"]},
{"source": "bilimfili.com", "url": "https://bilimfili.com/korku-beyinden-silinebilir-mi/", "category": "psikoloji", "date": "6 Nisan 2016", "title": "Korku Beyinden Silinebilir mi?", "content": "Anne-\u00e7ocuk ili\u015fkisinde, sosyal ba\u011fl\u0131l\u0131k ve yak\u0131nl\u0131k gibi durumlarda \u00f6nemli bir rol\u00fc olmas\u0131ndan kaynakl\u0131 oksitosin hormonu genellikle \u201csevgi hormonu\u201d olarak isimlendirilir. Fakat g\u00f6r\u00fcnen o ki; oksitosin ayn\u0131 zamanda da sakinle\u015ftirici etkiye sahip. Belli anksiyete bozukluklar\u0131na sahip insanlara oksitosin verildi\u011finde, amigdala \u2013insan ve di\u011fer memeli beyinlerinde birincil korku merkezi\u2013 aktivitesinde d\u00fc\u015f\u00fc\u015f g\u00f6r\u00fcl\u00fcr. Potansiyel bir tehdit s\u00f6z konusu oldu\u011funda amigdalam\u0131z sinyal vermeye ba\u015flar. Bir canl\u0131, ba\u015flang\u0131\u00e7ta tehdit gibi g\u00f6z\u00fcken ancak sonradan zarars\u0131za d\u00f6n\u00fc\u015fen bir uyaranla devaml\u0131 olarak kar\u015f\u0131la\u015f\u0131rsa, beynimizin prefrontal korkteksi amigdaladaki aktiviteyi bast\u0131r\u0131r. Fakat, s\u00fcrekli olarak ger\u00e7ek bir tehdit ile kar\u015f\u0131 kar\u015f\u0131ya kal\u0131nd\u0131\u011f\u0131 durumlarda ya da herhangi bir uyaran\u0131 s\u00fcrekli olarak tehdit edici olarak alg\u0131layan anksiyete problemi olan insanlarda, amigdala aktivitesi dinmez ve korku haf\u0131zalar\u0131 \u00e7ok daha \u00e7abuk olu\u015fturulur. Bu korku haf\u0131zalar\u0131n\u0131n geli\u015fimi \u00fczerinde oksitosinin etkilerini ara\u015ft\u0131ran bilim insanlar\u0131, ilk olarak kat\u0131l\u0131mc\u0131lar\u0131 Pavlovcu korku ko\u015fullanmas\u0131na \u2013sinirsel uyaran (ev ve y\u00fcz foto\u011fraflar\u0131) bazen elektrik \u015fokuyla e\u015fle\u015ftirildi\u2013 maruz b\u0131rakt\u0131. Daha sonra kat\u0131l\u0131mc\u0131lara burunlar\u0131ndan tek bir doz oksitosin ya da plesebo verildi. 30 dakika sonra, kat\u0131l\u0131mc\u0131lar ani bir korku s\u00f6n\u00fcmlendirme terapisine (anksiyete hastalar\u0131, uyaran\u0131 stres olu\u015fturucu bir \u015fey olarak tan\u0131mlamay\u0131ncaya kadar d\u00fczenli olarak bu terapiye girerler) al\u0131n\u0131rken, fMRI (fonksiyonel magnetic rezonans g\u00f6r\u00fcnt\u00fcleme) tekni\u011fiyle beyin tarama sonu\u00e7lar\u0131 al\u0131nd\u0131. Bu a\u015famada, kat\u0131l\u0131mc\u0131lara y\u00fcz ve ev resimleri g\u00f6sterildi, ancak bu kez d\u00fc\u015f\u00fck dozlarda elektrik \u015foklar\u0131yla birlikte. Kat\u0131l\u0131mc\u0131lar, korkutucu bulmalar\u0131 y\u00f6n\u00fcnde ko\u015fulland\u0131r\u0131ld\u0131\u011f\u0131 resimlere maruz kald\u0131klar\u0131nda, oksitosin alan kat\u0131l\u0131mc\u0131lar\u0131n prefrontal kortekslerindeki \u2013korkunun kontrol alt\u0131na al\u0131nmas\u0131ndan sorumlu beyin merkezi\u2013 aktivitenin artt\u0131\u011f\u0131 g\u00f6r\u00fcl\u00fcrken, amigdalaki aktivitenin azald\u0131\u011f\u0131 g\u00f6zlemlendi. Ayr\u0131ca terleme gibi korkunun fiziksel i\u015faretlerinde de azalma g\u00f6r\u00fcld\u00fc.\u00a0Biological Psychiatry \u2018de yay\u0131mlanan \u00e7al\u0131\u015fmada, tek bir oksitosin dozunun; korku ve anksiyete durumlar\u0131 i\u00e7in y\u00fcr\u00fct\u00fclen terapiyi g\u00fc\u00e7lendirebilece\u011fi sonucuna ula\u015f\u0131ld\u0131.\u00a0 \u00d6te yandan makalenin yazarlar\u0131, oksitosinin klinik kullan\u0131m i\u00e7in \u00f6nerilmesinin \u00e7ok erken oldu\u011funu, ancak gelecekte \u00e7e\u015fitli hastal\u0131klara dair terepatik bir role sahip olabilece\u011fini g\u00f6steren olduk\u00e7a fazla ara\u015ft\u0131rma oldu\u011funu s\u00f6yl\u00fcyorlar. Her ne kadar sonu\u00e7lar fMRI bulgular\u0131ndan ziyade g\u00f6zleme dayansa da, daha \u00f6nce yay\u0131mlanan \u00e7al\u0131\u015fmalar; buruna p\u00fcsk\u00fcrt\u00fclen oksitosinin, \u00a0insanlarda korkunun ortadan kald\u0131r\u0131lmas\u0131nda i\u015fe yarad\u0131\u011f\u0131n\u0131 ortaya koymu\u015ftu. Ayr\u0131ca oksitosin, sosyal kayg\u0131 bozuklu\u011funda amigdaladaki hiperaktiviteyi azalt\u0131yor ve post-travmatik stres bozuklu\u011fu tedavisinde potansiyel bir iyile\u015ftirici olarak ara\u015ft\u0131r\u0131lmaya devam ediliyor. Oksitosin d\u0131\u015f\u0131nda, bilim insanlar\u0131; korku ve anksiyeteye dair kavray\u0131\u015f\u0131 geli\u015ftirebilecek tedavileri de i\u00e7eren korkuyu azalt\u0131c\u0131 bir dizi yakla\u015f\u0131mlar \u00fczerinde de \u00e7al\u0131\u015fmalar\u0131n\u0131 s\u00fcrd\u00fcr\u00fcyorlar. Korku haf\u0131zalar\u0131 ve s\u00f6n\u00fcmlemede \u00f6nemli bir role sahip n\u00f6ronal geli\u015fim, hayatta kalma g\u00fcd\u00fcs\u00fc ve n\u00f6rotransmisyon gibi \u015feyleri i\u00e7eren beyin kaynakl\u0131 n\u00f6rotropik fakt\u00f6r denilen bir bile\u015fi\u011fi kodlayan genin de bu yakla\u015f\u0131mlar i\u00e7erisinde olabilece\u011fi d\u00fc\u015f\u00fcn\u00fcl\u00fcyor. \u00d6rne\u011fin, belirli bir BDNF gen varyant\u0131; utanga\u00e7 farelerle ili\u015fkili bir gen. Kemirgen arkada\u015flar\u0131n\u0131n etrafta dola\u015f\u0131p durmas\u0131na ra\u011fmen,\u00a0bu genin ta\u015f\u0131y\u0131c\u0131s\u0131 fareler tam anlam\u0131yla birer konu mankeni gibi kafesin duvarlar\u0131n\u0131n \u00f6n\u00fcnde yaln\u0131z ba\u015flar\u0131na durarak zaman ge\u00e7irmeyi tercih ediyorlar. Emory University, Psikiyatri ve \u00a0Davran\u0131\u015f Bilimleri B\u00f6l\u00fcm\u00fc\u2019nden ara\u015ft\u0131rma g\u00f6revlisi Ra\u00fcl Andero Gal\u00ed; BDNF temelli yakla\u015f\u0131mlar\u0131n anksiyete tedavisi ve kavray\u0131\u015f\u0131nda gelecek vaat etti\u011fini d\u00fc\u015f\u00fcn\u00fcyor. Yaln\u0131zca k\u00fc\u00e7\u00fck miktarlarda BDNF, kan-beyin bariyerini\u00a0ge\u00e7ebiliyor, bu y\u00fczden de bile\u015fenin kendisine dair iyile\u015ftirici bir rol hen\u00fcz mevcut de\u011fil. Yine de Gal\u00ed\u2019nin ara\u015ft\u0131rmas\u0131; beyindeki BDNF etkilerini taklit eden bir bile\u015fenin farelerde korkutucu ili\u015fkilendirmelerle \u2013ses ile ili\u015fkilendirilmi\u015f ayak \u015foku gibi\u2013 ba\u015fa \u00e7\u0131kma noktas\u0131nda yard\u0131mc\u0131 olabilece\u011fini g\u00f6steriyor. Ayr\u0131ca BDNF gen terapisi ara\u015ft\u0131rmalar\u0131 bir yandan da devam ediyor. Ara\u015ft\u0131rmac\u0131lara g\u00f6re; BDNF, korkunun ortadan kald\u0131r\u0131lmas\u0131na dair g\u00f6r\u00fclebilen en g\u00fc\u00e7l\u00fc etkilerden birisidir. Ancak BDNF ili\u015fkili molek\u00fcllerin insanlarda da etkin ve g\u00fcvende olup olmad\u0131\u011f\u0131 ise test edilmeli. Gal\u00ed\u2019nin ara\u015ft\u0131rmas\u0131, ayr\u0131ca, korkunun ortadan kald\u0131r\u0131lmas\u0131nda rol oynad\u0131\u011f\u0131 d\u00fc\u015f\u00fcn\u00fclen (farelerde travmatik haf\u0131zalar\u0131n depolanmas\u0131n\u0131 ve g\u00fc\u00e7lendirilmesini azaltan) Tac2 gen aktivitesini engelleyen bir ilac\u0131n post-travmatik stres bozuklu\u011funda iyile\u015ftirici bir role sahip olabilece\u011fini ortaya koyuyor. Post-travmatik stres bozuklu\u011fu (PTSD) genellikle ne zaman ba\u015flad\u0131\u011f\u0131 bilinen son derece benzersiz bir psikiyatrik hastal\u0131kt\u0131r. Dolay\u0131s\u0131yla travman\u0131n hemen sonras\u0131nda bu ila\u00e7lardan verilerek hastal\u0131k \u00f6nlenebilir. BDNF ve Tac2 birbirine z\u0131t iki y\u00f6ntem olsa da, sosyal kayg\u0131 bozuklu\u011fu ve PTSD gibi anksiyete ve korku durumlar\u0131n\u0131n oksitosinin bir bile\u015feniyle ve korku s\u00f6n\u00fcmleme terapileriyle tedavi \u2013hastalara ila\u00e7 ya da psikoterapiyi ayn\u0131 anda uygulayabilme olana\u011f\u0131 tan\u0131yarak\u2013 olduk\u00e7a ger\u00e7ek\u00e7i bir ihtimal olarak g\u00f6r\u00fcl\u00fcyor. \u00a0Her ne kadar haf\u0131zalarla oynama durumu etik anlamda riskli olsa da, ya bu tedaviler ho\u015fa gitmeyen, olduk\u00e7a berbat gitmi\u015f bir ili\u015fki ya da kar\u015f\u0131la\u015f\u0131lan bir felaketle ili\u015fkili haf\u0131zalar\u0131 y\u0131kmak i\u00e7in kullan\u0131labilseydi? Elbette ki bu tedaviye dair suistimal durumlar\u0131n\u0131n ortaya \u00e7\u0131kabilece\u011fini d\u00fc\u015f\u00fcnebilirsiniz. Ancak bu durum pek olas\u0131 de\u011fil. \u00c7\u00fcnk\u00fc, burada yap\u0131lan \u015fey k\u00f6t\u00fc haf\u0131zalar\u0131 yok etmek de\u011fil, onlara ula\u015f\u0131m\u0131n yollar\u0131n\u0131 kapamay\u0131 ya da \u00f6nce ho\u015f bir an\u0131y\u0131 hat\u0131rlama yolunu \u00f6\u011frenmeyi i\u00e7eriyor. \u00a0Sinirbilimci Joseph LeDoux, duygusal haf\u0131zalar\u0131n \u2013mutlu, heyecanl\u0131, korkutucu haf\u0131zalar\u2013 silinemez oldu\u011funu s\u00f6yl\u00fcyor. Korku ili\u015fkili bir \u015feyi olumlu ya da n\u00f6tr bir duyguyla de\u011fi\u015ftirmeyi \u00f6\u011frenebilen anksiyete hastalar\u0131nda tekrar k\u00f6t\u00fcle\u015fme durumlar\u0131 g\u00f6r\u00fcl\u00fcr. \u00c7\u00fcnk\u00fc eski korku hala beyinde bir yerlerdedir. Fakat, yeni tedavi y\u00f6ntemleri ile korkunun bulunmas\u0131 biraz daha zorla\u015ft\u0131r\u0131labilir.", "tags": ["bellek (haf\u0131za)", "korku"]},
{"source": "bilimfili.com", "url": "https://bilimfili.com/depresyon-mental-bozukluktan-cok-daha-fazlasi/", "category": "psikoloji", "date": "7 Mart 2016", "title": "Depresyon: Zihinsel Bozukluktan \u00c7ok Daha Fazlas\u0131", "content": "University of Granada\u2019dan uluslararas\u0131 bir ara\u015ft\u0131rma ekibi; ilk kez bilimsel olarak depresyonun mental bir bozukluktan \u00e7ok daha fazlas\u0131 oldu\u011funu ortaya koydu. Ekip; depresyonun, oksidatif streste \u00f6nemli de\u011fi\u015fikliklere sebep oldu\u011fu, organizmay\u0131 bir b\u00fct\u00fcn olarak etkiledi\u011fi ve dolay\u0131s\u0131yla da sistemsel bir hastal\u0131k olarak olarak ele al\u0131nmas\u0131 gerekti\u011fini s\u00f6yl\u00fcyor. Journal of Clinical Psychiatry \u2018de yay\u0131mlanan \u00e7al\u0131\u015fma; depresyonun, kardiyovask\u00fcler hastal\u0131klar, kanser ve depresyondaki insanlar\u0131n gen\u00e7 ya\u015ftaki \u00f6l\u00fcmleriyle olan ili\u015fkisine dair yeni kavray\u0131\u015flar geli\u015ftirmemize yard\u0131mc\u0131 olabilir. Bunun yan\u0131 s\u0131ra, ara\u015ft\u0131rma, depresyon tedavisi ve \u00f6nlemlerine dair yeni terapi y\u00f6ntemlerinin geli\u015ftirilmesine de yard\u0131mc\u0131 olabilir. Ge\u00e7mi\u015fte yap\u0131lan ve 3961 insan\u0131n yer ald\u0131\u011f\u0131 29 \u00e7al\u0131\u015fman\u0131n bir meta-analizi olan bu ara\u015ft\u0131rma; depresyondaki insanlar\u0131n v\u00fccutlar\u0131nda neler oldu\u011fu hakk\u0131nda alanda yap\u0131lm\u0131\u015f ilk detayl\u0131 \u00e7al\u0131\u015fma olma \u00f6zelli\u011fine sahip. Ara\u015ft\u0131rma ekibi; \u00e7e\u015fitli oksidatif stres parametrelerindeki (\u00f6zellikle de h\u00fccre zar\u0131nda oksidatif bozulmay\u0131 \u00f6l\u00e7mede kullan\u0131lan bir biyobelirte\u00e7 olan malondialdehit) tekil art\u0131\u015flar ve anti-oksidant maddelerdeki (\u00f6rne\u011fin, \u00fcrik asit, \u00e7inko ve s\u00fcperoksit dismutaz enzim) azalmalar aras\u0131ndaki dengesizlik \u00fczerine yo\u011funla\u015ft\u0131. Ara\u015ft\u0131rmac\u0131lar, depresyona kar\u015f\u0131 ola\u011fan tedavilerin uygulanmas\u0131\u0131n ard\u0131ndan, hastalar\u0131n malonaldehit seviyelerinin \u00f6nemli oranda \u2013sa\u011fl\u0131kl\u0131 insanlar\u0131nkiyle kar\u015f\u0131la\u015ft\u0131r\u0131labilir oranlara\u2013 d\u00fc\u015ft\u00fc\u011f\u00fcn\u00fc kan\u0131tlad\u0131lar. \u00d6te yandan, \u00e7inko ve \u00fcrik asit seviyeleri normal seviyelere ula\u015fana kadar y\u00fckseldi, ki bu durum s\u00fcperoksit dismutaz enzimin varl\u0131\u011f\u0131nda ortaya \u00e7\u0131kmaz. Ara\u015ft\u0131rma Referans\u0131:\u00a0Sara Jim\u00e9nez-Fern\u00e1ndez et al. Oxidative Stress and Antioxidant Parameters in Patients With Major Depressive Disorder Compared to Healthy Controls Before and After Antidepressant Treatment, The Journal of Clinical Psychiatry (2015). DOI: 10.4088/JCP.14r09179", "tags": ["Depresyon (\u00c7\u00f6kertici bozukluk)", "zihinsel hastal\u0131klar (psikopatoloji)"]},
{"source": "bilimfili.com", "url": "https://bilimfili.com/zor-durumda-kaldiginda-aileler-kizlarini-tercih-ediyor/", "category": "psikoloji", "date": "18 Temmuz 2015", "title": "Zor durumda kal\u0131nd\u0131\u011f\u0131nda, aileler k\u0131zlar\u0131n\u0131 erkek \u00e7ocuklar\u0131na tercih ediyor", "content": "Yap\u0131lan yeni bir ara\u015ft\u0131rman\u0131n ba\u015f yazar\u0131 Kristina Durante: \u201cNeredeyse her ebeveyn bir \u00e7ocu\u011funu di\u011ferinden ay\u0131rmad\u0131\u011f\u0131n\u0131 s\u00f6yler; ancak maddi s\u0131k\u0131nt\u0131lar fark\u0131nda olmadan k\u0131z \u00e7ocuklar\u0131 erkek \u00e7ocuklara tercih etmeye itiyor.\u201d diyor. Yap\u0131lan bir ara\u015ft\u0131rmada 629 kat\u0131l\u0131mc\u0131dan ekonominin geli\u015fti\u011fi, k\u00f6t\u00fcle\u015fti\u011fi ya da stabil kald\u0131\u011f\u0131n\u0131 yazan haber makalesi okumalar\u0131 ve sonras\u0131nda servetlerini hayali bir o\u011flu ile k\u0131z\u0131 aras\u0131nda b\u00f6ld\u00fc\u011f\u00fc bir vasiyet mektubu yazmalar\u0131 ve evlatlar\u0131ndan birini yararl\u0131 bir programa kaydetmeleri istenmi\u015f. Zorlu ekonomik zamanlara inanan kat\u0131l\u0131mc\u0131lar\u0131n kaynaklar\u0131n\u0131n neredeyse y\u00fczde 60\u2019\u0131n\u0131 k\u0131z\u0131na verdi\u011fi g\u00f6r\u00fcl\u00fcrken, ekonomik ko\u015fullar\u0131n n\u00f6tr ya da pozitif oldu\u011fu durumlarda kaynaklar\u0131n k\u0131z ile erkek \u00e7ocuk aras\u0131nda yar\u0131 yar\u0131ya payla\u015ft\u0131r\u0131ld\u0131\u011f\u0131 g\u00f6zlenmi\u015f. \u00c7al\u0131\u015fma ekibi insanlar \u00fczerindeki bu bulu\u015fun di\u011fer hayvanlardaki davran\u0131\u015flarla da uyumlu oldu\u011funu kaydediyor. \u00c7al\u0131\u015fma ekibi, kaynaklar s\u0131n\u0131rl\u0131 oldu\u011funda ebeveynlerin k\u0131z evlatlar\u0131 tercih etti\u011fini, \u00e7\u00fcnk\u00fc k\u0131zlar\u0131n daha geni\u015f bir \u00fcreme kar\u015f\u0131l\u0131\u011f\u0131na sahip oldu\u011funu belirtiyor. \u201cNeredeyse her k\u0131z \u00e7ocu\u011fu ileride evlat sahibi oluyor ancak bir\u00e7ok erkek \u00e7ocuk evlat sahibi olmayabiliyor. \u201d \u015feklinde ekliyorlar. Bir di\u011fer ara\u015ft\u0131rmada ise kaynak da\u011f\u0131t\u0131m\u0131nda ya\u015f s\u0131n\u0131rlar\u0131 ara\u015ft\u0131r\u0131lm\u0131\u015ft\u0131. Beklendi\u011fi \u015fekilde, k\u0131zlara y\u00f6nelik yanl\u0131l\u0131k \u00fcreme \u00e7a\u011f\u0131na geldi\u011finde daha da g\u00fc\u00e7leniyordu. \u201d Ekonomik S\u0131k\u0131nt\u0131 D\u00f6nemlerinde K\u0131z ve Erkek\u2019lere Yap\u0131lan Harcamalar\u201d hem ebeveynler hem de i\u015f hayat\u0131 i\u00e7in \u00e7\u0131kar\u0131mlar i\u00e7ermekte. Bir \u00e7ocu\u011fa y\u00f6nelik bilin\u00e7sizce yanl\u0131 harcama yapt\u0131\u011f\u0131n\u0131n fark\u0131na varan ebeveynler yapt\u0131klar\u0131 harcamalar\u0131 takip ederek e\u015fitli\u011fi sa\u011flamaya \u00e7al\u0131\u015fabilir. \u201cEbeveynleri inceledi\u011fimizde, \u00e7ocuklar\u0131na e\u015fit davranmak istediklerini a\u00e7\u0131kl\u0131kla g\u00f6rebiliyoruz.\u201d diyor \u00e7al\u0131\u015fma ekibinden Redden ve ekliyor:\u201d E\u011fer ebeveynler kaynaklar\u0131n\u0131 \u00e7ocuklar\u0131na da\u011f\u0131t\u0131rken duygular\u0131na g\u00fcvenseler, ve \u00f6zellikle e\u011fer maddi s\u0131k\u0131nt\u0131 varsa ve her \u015feyi kar\u015f\u0131lamak i\u00e7in yeterli para yoksa yanl\u0131l\u0131k ortaya \u00e7\u0131kmakta. \u201d \u015eirketler i\u00e7in, zorlu ekonomik \u015fartlarda k\u0131zlara y\u00f6nelik t\u00fcketici yanl\u0131l\u0131\u011f\u0131n\u0131 fark etmek,\u00fcretim, sat\u0131\u015f ve pazarlama faaliyetlerini optimize etmek a\u00e7\u0131s\u0131ndan yararl\u0131 olacakt\u0131r. \u00a0 Referans : Kristina M. Durante, Vladas Griskevicius, Joseph P. Redden, Andrew Edward White. Spending on Daughters Versus Sons in Economic Recessions. Journal of Consumer Research, 2015; ucv023 DOI: 10.1093/jcr/ucv023", "tags": ["aile", "cinsiyete \u00f6zg\u00fc konular", "\u00e7ocuklar (pedagoji & pediatri)"]},
{"source": "bilimfili.com", "url": "https://bilimfili.com/kisa-sureli-hafiza-ve-dikkat/", "category": "psikoloji", "date": "2 Mart 2016", "title": "Dikkat ve K\u0131sa S\u00fcreli Haf\u0131za", "content": "Bir arkada\u015f\u0131n\u0131z kar\u015f\u0131n\u0131za ge\u00e7se ve size sesli olarak uzunca bir\u00a0say\u0131\u00a0s\u00f6ylese; \u00f6rne\u011fin\u00a01593657292759381380473, bitirdi\u011finde bu rakamlardan ka\u00e7 tanesini an\u0131nda hat\u0131rlayabilirsiniz? Baz\u0131 bilim insanlar\u0131 bu rakamlardan yakla\u015f\u0131k yedi tanesini hat\u0131rlayabilece\u011finizi s\u00f6yl\u00fcyor. Daha da a\u00e7\u0131k ifadeyle; 1950\u2019lerde yap\u0131lan ve \u201cArt\u0131-eksi iki ile sihirli say\u0131 yedi\u201d isimli bir ara\u015ft\u0131rma makalesinde, baz\u0131 bilim insanlar\u0131 beynimizin i\u015fler belle\u011finin (k\u0131sa s\u00fcreli haf\u0131za) genellikle 5 ila 9 adet \u201c\u015feyi\u201d ak\u0131lda tutabilme kapasitesinde oldu\u011funu, hatta baz\u0131 bilim insanlar\u0131 da bu kapasitenin asl\u0131nda 4 civar\u0131nda oldu\u011funu ileri s\u00fcr\u00fcyor. Burada\u00a0\u201c\u015fey\u201d\u00a0ile kastedilen ise; bilginin birimleri ya da par\u00e7alar\u0131. S\u00f6z konusu say\u0131da ise, \u00f6rne\u011fin, bir, be\u015f, dokuz, \u00fc\u00e7 \u015feklinde hat\u0131rlayabilirsiniz. Yani say\u0131daki her bir rakam bir birim ya da bir par\u00e7a olarak tan\u0131mlan\u0131r. Ancak, e\u011fer ki say\u0131y\u0131 farkl\u0131 \u015fekilde par\u00e7alarsan\u0131z \u2013\u00f6rne\u011fin; on be\u015f, doksan \u00fc\u00e7, altm\u0131\u015f be\u015f, yetmi\u015f iki\u2013 daha fazla rakam\u0131 hat\u0131rlayabilirsiniz. Ama her iki durumda da, hat\u0131rlanan \u015fey 4 par\u00e7ad\u0131r. Bu y\u00fczden, bilim insanlar\u0131 i\u015fler belle\u011finizde \u015feylerin tam say\u0131s\u0131n\u0131 tutabilece\u011finizi s\u00f6ylediklerinde, bu tekil \u015feyler; b\u00fcy\u00fckl\u00fck, karma\u015f\u0131kl\u0131k ve \u00f6nem \u015feklinde de\u011fi\u015fiklik g\u00f6sterebilir. Her iki \u015fekilde de, i\u015fler bellek k\u00fc\u00e7\u00fck ancak olduk\u00e7a \u00f6nemlidir. \u0130\u015fler bellek nedir? \u0130\u015fler bellek beyninizin bir nevi g\u00f6sterge panosudur, \u00f6n tablosudur. Beyniniz bilginin kal\u0131c\u0131 olup olmamas\u0131 gerekti\u011fine karar verirken, yani uzun s\u00fcreli haf\u0131zaya atma karar\u0131n\u0131 verirken bu bilgiyi ge\u00e7ici olarak bekletti\u011finiz yerdir. \u00d6te yandan, farkl\u0131 duyular\u0131n farkl\u0131 g\u00f6sterge panosu kapasitesi vard\u0131r. Yani; bir \u015feyi ne kadar hat\u0131rlayabilece\u011finiz, \u00f6rne\u011fin birisinin size onu s\u00f6ylemesine ya da g\u00f6stermesine dayal\u0131 olarak de\u011fi\u015fir. Bu nedenle de; i\u015fler belle\u011fi ayr\u0131 ayr\u0131 ele almak \u00f6nemlidir. Dahas\u0131, her ki\u015finin i\u015fler bellek kapasitesi farkl\u0131d\u0131r. \u0130\u015fler bellek (k\u0131sa s\u00fcreli haf\u0131za) kapasitesindeki bu bireysel farkl\u0131l\u0131klar \u00f6nemlidir, \u00e7\u00fcnk\u00fc bu farkl\u0131l\u0131klar zek\u00e2 gibi \u015feylerin \u00f6nemli birer g\u00f6stergesidir. Yani daha i\u015fler bir i\u015fler bellek kapasitesi genellikle daha fazla zek\u00e2ya e\u015fittir. Peki, neden baz\u0131 insanlar di\u011ferlerine k\u0131yasla k\u0131sa s\u00fcreli haf\u0131zas\u0131nda daha fazla \u015fey tutabilir? Bilime te\u015fekk\u00fcr etmeliyiz, \u00e7\u00fcnk\u00fc Simon Fraser University\u2019den bir grup bilim insan\u0131n\u0131n yapt\u0131\u011f\u0131 bir ara\u015ft\u0131rma, baz\u0131 insanlar\u0131n di\u011ferlerine k\u0131yasla i\u015fler belle\u011finde neden daha fazla \u015fey tutabildi\u011fine dair \u0131\u015f\u0131k tutuyor. Psikoloji profes\u00f6r\u00fc John McDonald \u00f6nc\u00fcl\u00fc\u011f\u00fcndeki ara\u015ft\u0131rma ekibi, insanlar\u0131n beyin dalgalar\u0131n\u0131 kaydederek ve ne kadar dikkat g\u00f6sterdiklerini takip ederek g\u00f6rsel haf\u0131zadaki farkl\u0131l\u0131klara dair bilgi sahibi oldular. Tam bu noktada; \u201cdikkat ne alaka?\u201d diye sorabilirsiniz. \u015e\u00f6yle ki; dikkat ve haf\u0131za birbirinden ayr\u0131lmaz \u015fekilde ba\u011flant\u0131l\u0131d\u0131r. B\u00fct\u00fcn dikkatinizi bir nesneye odaklad\u0131\u011f\u0131n\u0131zda, nesnenin beyninizdeki betimlemesini art\u0131r\u0131rs\u0131n\u0131z ve hat\u0131rlamas\u0131 kolay hale gelir. Fakat dikkat, bir \u015feyi hat\u0131rlamay\u0131 kolayla\u015ft\u0131rman\u0131n yaln\u0131zca bir y\u00f6n\u00fcd\u00fcr. \u00c7\u00fcnk\u00fc bir \u015feye dikkat g\u00f6stermek; ayn\u0131 zamanda alakas\u0131z her \u015feyi de dikkate almamak demektir. \u0130\u015fte insanlar\u0131n \u00f6nemli \u00f6l\u00e7\u00fcde farkl\u0131la\u015ft\u0131\u011f\u0131 nokta da buras\u0131d\u0131r. Yap\u0131lan ara\u015ft\u0131rmada, daha d\u00fc\u015f\u00fck kapasiteli i\u015fler belle\u011fe sahip insanlar alakas\u0131z bilgiyi ortadan kald\u0131rmada ba\u015far\u0131s\u0131z oldular. Ara\u015ft\u0131rmac\u0131lara g\u00f6re bu durum; alakal\u0131 bilginin ne kadar\u0131n\u0131n hat\u0131rland\u0131\u011f\u0131ndan ziyade, alakas\u0131z bilgiyi dikkate almamakta ne kadar iyi olundu\u011fuyla alakal\u0131. Bu da; insan beyninin, alakal\u0131 bilgiye dikkat kilitleme ve alakas\u0131z bilgiyi dikkate almama i\u015flemlerine\u00a0dair ayr\u0131 s\u00fcre\u00e7ler y\u00fcr\u00fctt\u00fc\u011f\u00fcn\u00fc g\u00f6steren ge\u00e7mi\u015fteki ara\u015ft\u0131rmalarla olduk\u00e7a uyumlu. Bu y\u00fczden zek\u00e2; beynimize yaln\u0131zca bir seferde ne kadar bilgi t\u0131kabildi\u011fimizle de\u011fil, ayn\u0131 zamanda da ne kadar\u0131n\u0131 d\u0131\u015far\u0131da b\u0131rakabildi\u011fimizle alakal\u0131. Dolay\u0131s\u0131yla; bir dahaki sefere, kendinizi bir telefon numaras\u0131n\u0131 ya da bir g\u00f6r\u00fcnt\u00fcy\u00fc\u00a0hat\u0131rlamakta zorlan\u0131rken buldu\u011funuzda, \u0131v\u0131r z\u0131v\u0131r\u0131 dikkate alan beyninizi su\u00e7lay\u0131n.", "tags": ["bellek (haf\u0131za)", "beyin", "dikkat"]},
{"source": "bilimfili.com", "url": "https://bilimfili.com/is-yerindeki-kaba-davranislar-bulasici/", "category": "psikoloji", "date": "25 A\u011fustos 2015", "title": "\u0130\u015f Yerindeki Kaba Davran\u0131\u015flar Bula\u015f\u0131c\u0131", "content": "Kabal\u0131k ve nezaketsizlik ile ne yaz\u0131k ki her zaman kar\u015f\u0131la\u015fabiliyoruz. Basit hakaretlerden ve sayg\u0131s\u0131zl\u0131ktan tutun da grup i\u00e7erisindeki d\u0131\u015flamalara kadar, bu t\u00fcr davran\u0131\u015flar i\u015f yerlerimizde ve g\u00fcnl\u00fck ya\u015fam\u0131m\u0131zda b\u00fcy\u00fck \u00f6l\u00e7\u00fcde tolere edilir. Fakat as\u0131l soru \u015fu; bu t\u00fcr davran\u0131\u015flar bizim \u00fczerimizde ne gibi bir etkiye sahip? Hepimizin bildi\u011fi gibi; su istimal etmek, sald\u0131rganl\u0131k ve \u2013haks\u0131z olan\u2013 \u015fiddet gibi a\u015f\u0131r\u0131 olumsuz davran\u0131\u015flar a\u00e7\u0131k bir \u015fekilde zararl\u0131d\u0131r. Fakat, yaln\u0131zca kaba ve nezaketsiz olman\u0131n zarar\u0131 nedir? Ara\u015ft\u0131rmalar; kaba davran\u0131\u015f ve hatta kabal\u0131\u011fa tan\u0131k olman\u0131n; insanlar\u0131n performans\u0131, yarat\u0131c\u0131l\u0131\u011f\u0131 ve yard\u0131mseverli\u011fi \u00fczerinde \u015fa\u015f\u0131rt\u0131c\u0131 derecede olumsuz etkiye sahip olabilece\u011fine dair g\u00fc\u00e7l\u00fc delillerle destek sa\u011fl\u0131yor. Fakat bununla da bitmiyor. Peki ya kabal\u0131k asl\u0131nda bula\u015f\u0131c\u0131 olsayd\u0131? Yani, kaba davran\u0131\u015flar; yaln\u0131zca ona maruz kalan\u0131 ya da tan\u0131k olan\u0131 k\u0131rmakla kalmasayd\u0131 ve ayn\u0131 zamanda da ikincil etkilere de sahip olsayd\u0131? \u015e\u00f6yle bir durum ortaya \u00e7\u0131kacakt\u0131; ba\u015fka insanlar\u0131n kaba davran\u0131\u015flar\u0131na maruz kalan insanlar da art\u0131k kabal\u0131\u011fa \u201cbula\u015facak\u201d ve etkile\u015fim kurdu\u011fu bir sonraki insana kar\u015f\u0131 da kaba davranacak. University of Florida\u2019dan ara\u015ft\u0131rmac\u0131lar; kabal\u0131\u011f\u0131n bir kimseden bir ba\u015fkas\u0131na bula\u015f\u0131p bula\u015fmad\u0131\u011f\u0131n\u0131 ortaya \u00e7\u0131karmak i\u00e7in bir \u00e7al\u0131\u015fma y\u00fcr\u00fctt\u00fcler. 7 haftal\u0131k bir periyodun ard\u0131ndan, kat\u0131l\u0131mc\u0131lardan, \u00e7e\u015fitli partnerleriyle 11 g\u00f6r\u00fc\u015fme egzersizi yapmalar\u0131 istendi. Her g\u00f6r\u00fc\u015fmenin ard\u0131ndan, kat\u0131l\u0131mc\u0131lara g\u00f6r\u00fc\u015ft\u00fckleri ki\u015finin ne kadar kaba davrand\u0131\u011f\u0131n\u0131 oylama f\u0131rsat\u0131 sunuldu. Bu egzersiz yap\u0131s\u0131; bir g\u00f6r\u00fc\u015fmede kaba davran\u0131\u015fa maruz kalman\u0131n bir sonraki g\u00f6r\u00fc\u015fmedeki kabal\u0131\u011f\u0131 nas\u0131l etkiledi\u011fini ara\u015ft\u0131rarak kabal\u0131\u011f\u0131n nas\u0131l bula\u015f\u0131c\u0131 olabilece\u011fine dair kavray\u0131\u015f geli\u015ftirme noktas\u0131nda ara\u015ft\u0131rmac\u0131lara f\u0131rsat sundu. \u00c7al\u0131\u015fmada ara\u015ft\u0131rmac\u0131lara kaba olmalar\u0131 y\u00f6n\u00fcnde herhangi bir y\u00f6nergede bulunulmad\u0131, ara\u015ft\u0131rmac\u0131lar yaln\u0131zca g\u00f6r\u00fc\u015fme esnas\u0131ndaki normal kabal\u0131\u011f\u0131 \u00f6l\u00e7t\u00fcler. \u00c7al\u0131\u015fma sonucunda kabal\u0131\u011f\u0131n asl\u0131nda bula\u015f\u0131c\u0131 oldu\u011fu bulgusuna ula\u015f\u0131ld\u0131. E\u011fer g\u00f6r\u00fc\u015fmeye kat\u0131lanlardan birisi g\u00f6r\u00fc\u015fme yapt\u0131\u011f\u0131 ki\u015finin kaba oldu\u011funu d\u00fc\u015f\u00fcn\u00fcrse, bir sonraki g\u00f6r\u00fc\u015fmede bu ki\u015finin g\u00f6r\u00fc\u015ft\u00fc\u011f\u00fc \u2013yeni\u2013 ki\u015fi de onu kaba olarak tan\u0131ml\u0131yor. Bir ba\u015fka \u015fa\u015f\u0131rt\u0131c\u0131 bulgu ise bu etkinin ne kadar s\u00fcrd\u00fc\u011f\u00fcne dairdi. G\u00f6r\u00fc\u015fmeye kat\u0131lanlar\u0131n baz\u0131lar\u0131 ard\u0131 ard\u0131na g\u00f6r\u00fc\u015fmeye al\u0131n\u0131rken, baz\u0131lar\u0131 da 7 g\u00fcnl\u00fck aral\u0131klarla al\u0131nd\u0131. Yap\u0131lan \u00f6l\u00e7\u00fcmler sonucunda; ilgin\u00e7 bir bi\u00e7imde, g\u00f6r\u00fc\u015fmeler aras\u0131na koyulan zaman fark\u0131n\u0131n pek bir etkisinin olmad\u0131\u011f\u0131 g\u00f6r\u00fcld\u00fc. Dahas\u0131, e\u011fer g\u00f6r\u00fc\u015fmeler bir hafta arayla ger\u00e7ekle\u015ftiyse, bir \u00f6nceki g\u00f6r\u00fc\u015fmede kar\u015f\u0131la\u015f\u0131lan kaba davran\u0131\u015flar kat\u0131l\u0131mc\u0131lar\u0131n bir sonraki g\u00f6r\u00fc\u015fmelerinde de kabal\u0131\u011f\u0131n s\u00fcrd\u00fcr\u00fclmesine sebep oldu. Ge\u00e7mi\u015fte yap\u0131lan ara\u015ft\u0131rmalar; duygular ve davran\u0131\u015flar\u0131n\u00a0sosyal anlamda bula\u015f\u0131c\u0131 olabilece\u011fini ortaya koymu\u015ftu. \u00d6rne\u011fin; etraf\u0131n\u0131zdaki insanlar mutlu hissettiklerinde, sizin de mutlu hissetmeye ba\u015flaman\u0131z olas\u0131d\u0131r. Benzer \u015fekilde, etraf\u0131n\u0131zdakiler gergin, sinirli ya da \u201csurats\u0131z\u201d halde iseler, s\u0131kl\u0131kla siz de ayn\u0131 bi\u00e7imi sergilemeye ba\u015flars\u0131n\u0131z. Bu etkiler genellikle bilin\u00e7alt\u0131 taklitler olarak tan\u0131mlan\u0131r, ancak kabal\u0131\u011f\u0131n bizi neden daha fazla kaba yapt\u0131\u011f\u0131 muhtemelen bilin\u00e7alt\u0131 taklit olarak tan\u0131mlanamaz. Peki \u00f6yleyse ne oluyor? Bu soruya dair cevap aramak i\u00e7in, ara\u015ft\u0131rmac\u0131lar; beynin bu durumdan sorumlu bir bilin\u00e7alt\u0131 par\u00e7as\u0131nda bu s\u00fcrecin meydana gelip gelmedi\u011fine yo\u011funla\u015ft\u0131lar.\nSosyal bir uyarana (\u00f6rne\u011fin; bir i\u015f arkada\u015f\u0131m\u0131zla ger\u00e7ekle\u015ftirdi\u011fimiz bir diyalog) maruz kald\u0131\u011f\u0131m\u0131zda, bu uyaranlar beynimizin bilin\u00e7alt\u0131 par\u00e7as\u0131n\u0131n derinliklerindeki konseptleri aktive edilebilir. Bir konsept her \u015fey olabilir. Bizler; k\u0131zg\u0131nl\u0131k, mutluluk, \u00fczg\u00fcnl\u00fck, g\u00fc\u00e7 ve elbette ki kabal\u0131k i\u00e7in bir konsepte sahibizdir. Konseptlerdeki aktifle\u015fme otomatiktir \u2013yani meydana geldi\u011finde fark\u0131nda olmay\u0131z\u2013. Ve konseptler aktive oldu\u011funda, bu da bizim etraf\u0131m\u0131z\u0131 alg\u0131lay\u0131\u015f\u0131m\u0131z\u0131 biraz olsun etkiler. \u00d6rne\u011fin; mutlu bir y\u00fcz g\u00f6rmek insanlar\u0131 daha mutlu yapan bir uyaran olarak alg\u0131lanarak mutluluk konseptini aktive edebilir.\u00a0Ayr\u0131ca, ara\u015ft\u0131rmac\u0131lar; insanlar\u0131n g\u00fc\u00e7 hakk\u0131nda k\u0131sa bir yaz\u0131 yazd\u0131klar\u0131nda bunun da insanlar\u0131n daha g\u00fc\u00e7l\u00fc hissetmelerine neden olan g\u00fc\u00e7 konseptini aktive edebilece\u011fi bulgusuna ula\u015ft\u0131lar. Dolay\u0131s\u0131yla, kabal\u0131k konsepti aktive oldu\u011funda, bu durum bizde daha fazla kaba olmaya dair bir uyaran olarak alg\u0131lan\u0131r. Yap\u0131lan bu iki deneysel \u00e7al\u0131\u015fmada da ara\u015ft\u0131rmac\u0131lar\u0131n ula\u015ft\u0131\u011f\u0131 sonu\u00e7 bu. \u0130nsanlar kabal\u0131k ile kar\u015f\u0131la\u015ft\u0131klar\u0131nda (ya da nezaketsizlik ile), etraflar\u0131ndaki \u015feyleri kabal\u0131k olarak alg\u0131lamaya daha yatk\u0131nlar ve bu kabal\u0131k alg\u0131s\u0131 insanlarda da kaba tepkilerin ortaya \u00e7\u0131kmas\u0131na sebep oluyor. \u00d6rne\u011fin; yan\u0131n\u0131zdan ge\u00e7en birisinin size \u201cayakkab\u0131lar\u0131n \u00e7ok ho\u015fmu\u015f\u201d dedi\u011fini d\u00fc\u015f\u00fcn\u00fcn. Bunu bir iltifat olarak kabul edebilirsiniz ya da bir \u201cdalga ge\u00e7me\u201d ifadesi olarak alg\u0131layabilirsiniz. \u0130\u015fte tam bu noktada, bu durumun hemen \u00f6ncesinde bir kaba davran\u0131\u015fa maruz kalm\u0131\u015fsan\u0131z, bu yorumu o anlamda s\u00f6ylenmi\u015f olmasa bile kaba bir yorum olarak alg\u0131lamaya daha yatk\u0131ns\u0131n\u0131zd\u0131r.\u00a0Ard\u0131ndan da alg\u0131lad\u0131\u011f\u0131n\u0131z kabal\u0131\u011fa daha fazla kabal\u0131kla tepki verirsiniz. Bu etkinin en korkutucu yan\u0131 ise; otomatik bir s\u00fcre\u00e7 olu\u015fudur \u2013beyninizde meydana gelen ve fark\u0131nda olmad\u0131\u011f\u0131n\u0131z, durduramad\u0131\u011f\u0131n\u0131z ve kontrol edemedi\u011finiz\u2013. Bu y\u00fczden, \u00f6ncesinde bir kabal\u0131k ile kar\u015f\u0131la\u015fm\u0131\u015fsan\u0131z \u201cho\u015f ayakkab\u0131lar\u201d yorumunu yanl\u0131\u015f anlaman\u0131z\u0131n sebebinin fark\u0131nda olmazs\u0131n\u0131z. Yani bu s\u00fcreci yumu\u015fatamazs\u0131n\u0131z. Kabal\u0131\u011f\u0131n bula\u015f\u0131c\u0131 oldu\u011funu g\u00f6steren bu deliller bu tarz davran\u0131\u015flar\u0131n \u2013\u00f6zellikle de organize i\u015flerde\u2013 ne kadar zararl\u0131 olabilece\u011fini ortaya koyuyor. Ge\u00e7mi\u015fte yap\u0131lan \u00e7al\u0131\u015fmalar; kabal\u0131\u011f\u0131n insanlar\u0131n performans\u0131, yarat\u0131c\u0131l\u0131\u011f\u0131 ve yard\u0131mseverli\u011fi \u00fczerinde olumsuz etkilerinin olabilece\u011fini ortaya koyarken, bu ara\u015ft\u0131rma da etkilerin yaln\u0131zca kaba etkile\u015fimin taraflar\u0131yla s\u0131n\u0131rl\u0131 kalmad\u0131\u011f\u0131n\u0131 g\u00f6steriyor. Bu \u015fekilde, kabal\u0131k; adeta bir vir\u00fcs gibi yay\u0131labilir ve yaln\u0131zca ona maruz kalan insanlar\u0131n performans\u0131n\u0131 etkilemekle kalmaz ayn\u0131 zamanda bu olumsuzlu\u011fa maruz kalan insanlar arac\u0131l\u0131\u011f\u0131yla ba\u015fka insanlara da ta\u015f\u0131n\u0131r. Bu da demek oluyor ki; i\u015f yerlerinde hangi davran\u0131\u015flar\u0131n kabul g\u00f6rmesi hakk\u0131nda bir kez daha d\u00fc\u015f\u00fcnmemiz gerekiyor. Sald\u0131rganl\u0131k, su istimal ve \u015fiddet gibi davran\u0131\u015flar i\u015f yerlerinde ho\u015f g\u00f6r\u00fclmez, fakat kabal\u0131k bazen tolere edilir. \u00c7al\u0131\u015fanlar\u0131n %98\u2018i ofis ortam\u0131nda kabal\u0131\u011fa maruz kald\u0131klar\u0131n\u0131 belirtiyorlar ve %50\u2019si ise her hafta ya\u015fad\u0131klar\u0131n\u0131 s\u00f6yl\u00fcyorlar. Kaynak: Trevor Foulk, \u201cYou should really be nicer to your colleagues \u2013 rude behavior is\u00a0contagious\u201d,\u00a0https://theconversation.com/you-should-really-be-nicer-to-your-colleagues-rude-behavior-is-contagious-44795", "tags": ["insan davran\u0131\u015flar\u0131 (davran\u0131\u015f bilimleri)", "\u015fiddet", "su\u00e7bilim (kriminoloji)", "zorbal\u0131k"]},
{"source": "bilimfili.com", "url": "https://bilimfili.com/bilime-gore-birisinin-yalan-soyleyip-soylemedigini-anlamanin-en-iyi-yolu/", "category": "psikoloji", "date": "10 Eyl\u00fcl 2015", "title": "Bilime G\u00f6re Birisinin Yalan S\u00f6yleyip S\u00f6ylemedi\u011fini Anlaman\u0131n En \u0130yi Yolu", "content": "\u0130nsanlar yalan saptama noktas\u0131nda olduk\u00e7a k\u00f6t\u00fc bir \u00fcne sahiptirler. Yap\u0131lan bilimsel deneylerde, do\u011fruluk seviyelerimiz (do\u011fru tahmin) \u015fans eseri olan\u0131n \u00e7ok az \u00fczerinde ve bazen de \u015fanstan \u00e7ok daha az d\u00fczeylerde. Fakat bu deneylerin b\u00fcy\u00fck \u00e7o\u011funlu\u011fu insanlar\u0131n yalanlar\u0131 kendi ba\u015flar\u0131na saptayabilme becerilerine odakland\u0131. Peki insanlar kendi bili\u015fsel kaynaklar\u0131n\u0131 bir araya toplasalar (grup halinde \u00e7al\u0131\u015fma) ve yalanc\u0131l\u0131\u011f\u0131 ortaya \u00e7\u0131karmada beraber \u00e7al\u0131\u015fsalar nas\u0131l bir sonu\u00e7 elde edilebilir? Yeni yap\u0131lan bir ara\u015ft\u0131rman\u0131n \u00f6nc\u00fcl\u00fc de buydu. \u00c7al\u0131\u015fma; gruplar\u0131n beyaz ve b\u00fcy\u00fck bahisli yalanlar\u0131 saptamada ki\u015filerin\u00a0tek yapt\u0131\u011f\u0131ndan daha iyi olduklar\u0131 sonucuna ula\u015ft\u0131. Ara\u015ft\u0131rmac\u0131lar; insanlar\u0131n bireysel ve grup halinde \u00e7al\u0131\u015fma ile yalanlar\u0131 tahmin etmede ne kadar iyi olduklar\u0131n\u0131 test eden bir dizi deney tasarlad\u0131lar. Bir deneyde, kat\u0131l\u0131mc\u0131lar, insanlar\u0131n baz\u0131 \u015feyler (\u00f6rne\u011fin; bug\u00fcne kadar yapt\u0131klar\u0131 en iyi tatil) hakk\u0131nda do\u011fru ya da yalan s\u00f6yledi\u011fi bilinmeyen video kay\u0131tlar\u0131n\u0131 izlediler. Baz\u0131 kat\u0131l\u0131mc\u0131lar bireysel olarak videodaki insanlar\u0131n yalan s\u00f6yledi\u011fini d\u00fc\u015f\u00fcnd\u00fcklerini ifade ederken, di\u011ferleri ise\u00a0fikir birli\u011fine varmak i\u00e7in \u00fc\u00e7l\u00fc gruplar halinde \u00e7al\u0131\u015ft\u0131lar. Bir di\u011fer deneyde ise; kat\u0131l\u0131mc\u0131lar, insanlar\u0131n paray\u0131 b\u00f6l\u00fc\u015fmek i\u00e7in birbirlerini ikna etmeye \u00e7al\u0131\u015ft\u0131klar\u0131 (hatta paran\u0131n tamam\u0131n\u0131 kendileri i\u00e7in \u00e7almay\u0131 denedikleri) bir yar\u0131\u015fma program\u0131n\u0131 (Golden Balls) izlediler. B\u00f6ylesi durumlardaki yalanlar b\u00fcy\u00fck yalanlar olarak d\u00fc\u015f\u00fcn\u00fcl\u00fcr \u00e7\u00fcnk\u00fc insanlar finansal bir riskin i\u00e7erisindedirler. Sonu\u00e7lar, beyaz yalanlar deneyinde, gruplar\u0131n yalanlar\u0131 saptamada bireysel \u00e7al\u0131\u015fanlardan %8 oran\u0131nda daha iyi olduklar\u0131n\u0131 ortaya koydu. B\u00fcy\u00fck yalanlar deneyinde ise, gruplar, %4 oran\u0131nda daha do\u011fru tahminlerde bulundular. Gruplar\u0131n daha iyi performans sergilemelerinin arkas\u0131nda yatan \u015feyin; bir h\u00fckme varmadan \u00f6nce devam eden tart\u0131\u015fmalar oldu\u011fu g\u00f6r\u00fcn\u00fcyor. Gruplar\u0131n bir fikir birli\u011fine varamad\u0131klar\u0131 hen\u00fcz yay\u0131nlanmam\u0131\u015f bir sonraki \u00e7al\u0131\u015fmada ise, ara\u015ft\u0131rmac\u0131lar grup i\u00e7erisindeki herkesin onaylamas\u0131n\u0131n \u00f6nemi olmad\u0131\u011f\u0131 gruplar\u0131n d\u00fc\u015f\u00fcncelerini tart\u0131\u015fma \u015fans\u0131na sahip olduklar\u0131 ve bireysel do\u011fruluklar\u0131n\u0131n artt\u0131\u011f\u0131 bulgusuna ula\u015ft\u0131lar. Ge\u00e7mi\u015fte yap\u0131lan ara\u015ft\u0131rmalar; kalabal\u0131k insan gruplar\u0131n\u0131n bireysel olanlara k\u0131yasla daha tutarl\u0131 yarg\u0131lara varabildiklerini ortaya koydu, \u00e7\u00fcnk\u00fc gruplar g\u00f6rece daha ortalama kararlara ula\u015f\u0131yorlar. \u00d6rne\u011fin; \u00fcnl\u00fc bir deneyde, insanlar bir \u00f6k\u00fcz\u00fcn kilosunu tahmin etmeye \u00e7al\u0131\u015ft\u0131lar ve ortalama tahminleri yaln\u0131zca bir kilo yakla\u015f\u0131kt\u0131. Ancak bu strateji, kat\u0131l\u0131mc\u0131lar\u0131n sosyal yarg\u0131lar olu\u015fturmas\u0131ndan ziyade say\u0131sal tahminlerde bulunmalar\u0131nda muhtemelen daha iyi \u00e7al\u0131\u015f\u0131r. Ara\u015ft\u0131rma baz\u0131 \u00f6nemli pratik \u00e7\u0131kar\u0131mlara sahip. \u00d6rne\u011fin; ara\u015ft\u0131rmac\u0131lar; yalanlar\u0131 saptamada bireylerin e\u011fitilmesine harcanan paran\u0131n bu y\u00f6nde e\u011fitilmemi\u015f bireylerden olu\u015fan gruplar\u0131n olu\u015fturulmas\u0131na harcanmas\u0131n\u0131n daha iyi bir fikir olabilece\u011fini s\u00f6yl\u00fcyorlar. Kaynak: Business Insider, \u201cHere\u2019s the best way to tell if someone\u2019s lying, according to science\u201d\u00a0http://www.businessinsider.com/work-in-groups-to-detect-lies-2015-8#ixzz3lHG05vpA", "tags": ["beden dili", "yalanc\u0131l\u0131k"]},
{"source": "bilimfili.com", "url": "https://bilimfili.com/neden-lunaparklarda-bizi-korkutan-oyuncaklara-biniyoruz/", "category": "psikoloji", "date": "10 \u015eubat 2016", "title": "Neden, Lunaparklarda Bizi Korkutan Oyuncaklara Biniyoruz?", "content": "\u0130nsanlar e\u011flenmek i\u00e7in kalabal\u0131k lunaparklara giderler ve saatlerini bu e\u011flence merkezlerinde harcarlar. Tabii ki, baz\u0131lar\u0131 \u00e7arp\u0131\u015fan arabalar ya da atl\u0131 kar\u0131ncalar gibi daha az korkutucu oyuncaklar\u0131 tercih ederken, baz\u0131 insanlar \u00e7\u0131\u011fl\u0131k atacak derecede heyecanlan\u0131p korktuklar\u0131 oyuncaklara binmeyi se\u00e7erler. Bir dakika durup d\u00fc\u015f\u00fcnd\u00fc\u011f\u00fcn\u00fczde, lunaparklardaki trenleri, gondollar\u0131 ya da insana \u00e7\u0131\u011fl\u0131k att\u0131racak derecede korku veren di\u011fer oyuncaklar\u0131 se\u00e7mek size anlams\u0131z gelebilir. Peki, bu tercihin sebebi nedir? Y\u00fcksek lisans bitirme projesi olarak bu durumun sebebini ara\u015ft\u0131rmak i\u00e7in Amerika ve Asya k\u0131tas\u0131nda bir\u00e7ok e\u011flence park\u0131n\u0131 ziyaret eden, Avustralya\u2019daki Queensland University of Technology (QUT)\u2019den Malcolm Burt\u2019a g\u00f6re; bu durumun sebebi, korku oyuncaklar\u0131na ve bu oyuncaklar\u0131n sa\u011flad\u0131\u011f\u0131 kontroll\u00fc korku hissine duyulan duygusal zorlan\u0131m. Yani, duygusal olarak bir \u015feyi yapmaya y\u00f6nelik usd\u0131\u015f\u0131, kar\u015f\u0131 konulmaz bir arzu. Malcolm Burt, tezini geli\u015ftirmesine yard\u0131mc\u0131 olmas\u0131 i\u00e7in bir\u00e7ok psikolog, e\u011flence park\u0131 y\u00f6neticisi ve heyecan treni hayran\u0131yla da, insanlar\u0131n bu devasa makinelerle kendilerini korkutmay\u0131 neden sevdikleri, \u00fczerine r\u00f6portajlar ger\u00e7ekle\u015ftirdi. Burt\u2019\u00fcn belirtti\u011fine g\u00f6re; asl\u0131nda bu makinelerin varl\u0131\u011f\u0131n\u0131n, o makinelere duydu\u011fumuz psikolojik ihtiya\u00e7la ili\u015fkisi oldu\u011fu kolayl\u0131kla fark edilebiliyor. Tabii ki, bu aletlerin varl\u0131\u011f\u0131n\u0131n bir di\u011fer sebebi de, e\u011flence park\u0131 sahiplerine \u00e7ok para kazand\u0131rmalar\u0131. Burt\u2019\u00fcn hipotezine g\u00f6re cevap; i\u00e7inde ya\u015fad\u0131\u011f\u0131m\u0131z ve hayvan t\u00fcr\u00fc olarak insan\u0131n ihtiya\u00e7lar\u0131na g\u00f6re fazla m\u00fclayim kalan \u0131l\u0131ml\u0131, korunakl\u0131 \u00e7evreden olu\u015fan medeni d\u00fcnya ile ili\u015fkili. Burt asl\u0131nda \u00e7ok \u00f6nemli bir noktaya de\u011finiyor. Sanayi Devrimi\u2019nden sonra i\u00e7inde ya\u015fad\u0131\u011f\u0131m\u0131z \u00e7evre \u00e7ok de\u011fi\u015fti. Fakat, insan biyolojik a\u00e7\u0131dan bir de\u011fi\u015fikli\u011fe u\u011framad\u0131. \u00c7o\u011fu insan art\u0131k her g\u00fcn gelebilecek ani tehlikelere maruz kalm\u0131yor, ama hala \u201dilkel\u201d yan\u0131m\u0131zla ba\u011flant\u0131l\u0131 halde kalmam\u0131z\u0131 sa\u011flayacak y\u00f6ntemlere de ihtiyac\u0131m\u0131z var. Lunaparklardaki trenler ya da di\u011fer korkutucu makineler de herhangi bir tehlike alt\u0131nda olmadan adrenalin salg\u0131lamam\u0131z\u0131 sa\u011flayarak, ilkel yan\u0131m\u0131zla temas halinde kalmam\u0131z\u0131 sa\u011fl\u0131yor. Burt\u2019e g\u00f6re; korku filmleri izlemeye ya da para\u015f\u00fctle atlamak gibi di\u011fer korku ve heyecan veren u\u011fra\u015flara duyulan ilginin de kayna\u011f\u0131 ayn\u0131 olabilir. \u00c7\u00fcnk\u00fc, Everest\u2019e t\u0131rmanmak ile lunaparkta korku veren h\u0131z trenine binmenin v\u00fccutta olu\u015fturdu\u011fu heyecan ya da korkunun biyolojisi neredeyse ayn\u0131. Kaynak: Malcolmburt.com", "tags": ["duygular", "insan davran\u0131\u015flar\u0131 (davran\u0131\u015f bilimleri)", "korku"]},
{"source": "bilimfili.com", "url": "https://bilimfili.com/sosyal-medyada-7-24-online-olma-baskisi-depresyona-neden-oluyor/", "category": "psikoloji", "date": "12 Eyl\u00fcl 2015", "title": "Sosyal Medyada 7/24 Online Olma Bask\u0131s\u0131 Depresyona Neden Oluyor", "content": "11 Eyl\u00fcl 2015\u2019te Manchester\u2019da British Psychological Society taraf\u0131ndan ger\u00e7ekle\u015ftirilen konferansta, s\u00fcrekli olarak online olma ve 7/24 sosyal medya hesaplar\u0131n\u0131 yan\u0131tlama ihtiyac\u0131n\u0131n, depresyon ve endi\u015feye neden olarak gen\u00e7lerin uyku kalitesini d\u00fc\u015f\u00fcrd\u00fc\u011f\u00fc ileri s\u00fcr\u00fcld\u00fc. Glasgow \u00dcniversitesi\u2019nden Dr. Heather Cleland Woods ve Holly Scott, sosyal medyan\u0131n genel ve sadece geceleri kullan\u0131m\u0131n\u0131 ayr\u0131 ayr\u0131 g\u00f6z \u00f6n\u00fcne alan ve 467 gen\u00e7 taraf\u0131ndan cevaplanan bir anket olu\u015fturdu. Anket sorular\u0131yla, 7/24 online olma bask\u0131s\u0131, mesajlara ya da yap\u0131lan postlara an\u0131nda cevap verememekten kaynaklanan s\u0131k\u0131nt\u0131lar, uyku kalitesi, \u00f6zsayg\u0131, endi\u015feler, depresyon ve sosyal medyaya yap\u0131lan duygusal yat\u0131r\u0131m \u00f6l\u00e7\u00fcld\u00fc. Ara\u015ft\u0131rmac\u0131lar bu durumu \u201cErgenlik d\u00f6nemi endi\u015fe ve depresyon alan\u0131ndaki k\u0131r\u0131lganl\u0131\u011f\u0131 artt\u0131rabilen bir s\u00fcre\u00e7 ve yetersiz uyku kalitesi de buna katk\u0131 sa\u011flayabiliyor. Sosyal medya kullan\u0131m\u0131n\u0131n bununla nas\u0131l ili\u015fkilendi\u011fini anlamak \u00f6nemli. Sosyal medya kullan\u0131m\u0131 ve refah duygusu aras\u0131ndaki ili\u015fkiyi, \u00f6zellikle de ergenlik d\u00f6nemindeki, destekleyen kan\u0131tlar giderek art\u0131yor. Ancak nedenleri kesin de\u011fil. \u201c \u015feklinde a\u00e7\u0131kl\u0131yor. \u00c7al\u0131\u015fma, t\u00fcm g\u00fcn ve gece saatlerindeki sosyal medya kullan\u0131m\u0131n\u0131n, k\u00f6t\u00fc uyku kalitesi, d\u00fc\u015f\u00fck \u00f6zsayg\u0131, y\u00fcksek endi\u015fe ve depresyon seviyesi ile sonu\u00e7land\u0131\u011f\u0131n\u0131 g\u00f6steriyor. Ba\u015f ara\u015ft\u0131rmac\u0131 Dr. Cleland Woods`a g\u00f6re, sosyal medya kullan\u0131m\u0131 uyku kalitesini etkilese de, gece saatlerinde online olmak \u00f6zellikle \u00f6nemli olabiliyor. Bu belki de sosyal medyaya duygusal anlamda ba\u011flanm\u0131\u015f ki\u015filer i\u00e7in do\u011fru olabilir. Bu demektir ki \u00e7ocuklar\u0131m\u0131z\u0131n sosyal medyay\u0131 ne zamanlarda kullanaca\u011f\u0131n\u0131 d\u00fc\u015f\u00fcnmek zorunday\u0131z.", "tags": ["Anksiyete (Kayg\u0131 bozuklu\u011fu)", "Depresyon (\u00c7\u00f6kertici bozukluk)", "sosyal medya", "telefonlar"]},
{"source": "bilimfili.com", "url": "https://bilimfili.com/opusmek-her-kulturde-hos-karsilanmiyor/", "category": "psikoloji", "date": "19 Temmuz 2015", "title": "\u00d6p\u00fc\u015fmek Her K\u00fclt\u00fcrde Ho\u015f Kar\u015f\u0131lanm\u0131yor", "content": "Ya\u015fad\u0131\u011f\u0131n\u0131z yere ba\u011fl\u0131 olarak, \u00f6p\u00fc\u015fmenin pop\u00fcler olup olmad\u0131\u011f\u0131 da de\u011fi\u015fiyor. Bir sonraki yurtd\u0131\u015f\u0131 seyahatinizde bunu g\u00f6z \u00f6n\u00fcnde bulundurmak isteyebilirsiniz. Bir \u00f6p\u00fcc\u00fck, pek \u00e7ok k\u00fclt\u00fcr i\u00e7in bir el s\u0131k\u0131\u015fma kadar al\u0131\u015f\u0131lm\u0131\u015f bir harekettir ve bu y\u00fczden de \u00f6p\u00fc\u015f\u00fcrken sokaktaki insanlar\u0131n bak\u0131\u015flar\u0131n\u0131 \u00fczerinize \u00e7ekmezsiniz. Ancak, d\u00fcnyan\u0131n baz\u0131 yerlerinde bu davran\u0131\u015f \u00e7ok garip ya da ho\u015f olmayan bir durum olarak alg\u0131lanabiliyor. Ve bu, bu yaz boyunca romantik bir tatil yapmay\u0131 d\u00fc\u015f\u00fcnenlerin akl\u0131n\u0131n bir k\u00f6\u015fesinde bulunmas\u0131 gereken bir durum. American Anthropologist Journal\u2019da yay\u0131mlanan \u00e7al\u0131\u015fmada, geni\u015f bir co\u011frafyadaki 168 farkl\u0131 k\u00fclt\u00fcr incelenerek \u00fclkelerin \u00f6pme konusundaki tutumlar\u0131 mercek alt\u0131na al\u0131nd\u0131. Bu k\u00fclt\u00fcrlerin y\u00fczde 46\u2019s\u0131nda \u00f6p\u00fc\u015fmek romantik bir ilgiyi kastederken, yar\u0131s\u0131ndan fazlas\u0131nda ili\u015fkilerin \u00f6p\u00fc\u015fme olmadan s\u00fcrd\u00fcr\u00fcld\u00fc\u011f\u00fc sonucuna ula\u015f\u0131ld\u0131. \u00c7al\u0131\u015fma sayesinde, birbirine yak\u0131n b\u00f6lgelerde bile bu konuda g\u00f6r\u00fc\u015f farkl\u0131l\u0131\u011f\u0131 oldu\u011fu ortaya \u00e7\u0131kt\u0131. \u00d6p\u00fc\u015fme al\u0131\u015fkanl\u0131\u011f\u0131n\u0131n varl\u0131\u011f\u0131, Avrupa\u2019daki 10 k\u00fclt\u00fcrden yedisinde, Kuzey Amerika\u2019daki 33 k\u00fclt\u00fcrden 18\u2019inde, G\u00fcney Amerika\u2019daki 33 k\u00fclt\u00fcrden d\u00f6rd\u00fcnde ve Ortado\u011fu\u2019da 10 k\u00fclt\u00fcr\u00fcn 10\u2019unda da g\u00f6zlemlendi. Ara\u015ft\u0131rmac\u0131lar, avc\u0131-toplay\u0131c\u0131 toplumlarda ve tar\u0131m toplumlar\u0131nda romantik \u00f6p\u00fcc\u00fc\u011f\u00fcn varl\u0131\u011f\u0131na ili\u015fkin kan\u0131tlar\u0131n \u00e7ok az oldu\u011funu s\u00f6yl\u00fcyorlar. Ancak temelde, \u00f6p\u00fc\u015fmenin atalar\u0131m\u0131z\u0131n \u00e7ok da \u00fczerine d\u00fc\u015ft\u00fc\u011f\u00fc bir konu olmad\u0131\u011f\u0131 s\u00f6yleniyor. Rapora g\u00f6re, \u201cBat\u0131 Etnik Merkezcili\u011fi\u201d (Western Ethnocentrism) olarak adland\u0131r\u0131lan ideolojik yap\u0131lanma romantik \u00f6p\u00fc\u015fmenin evrensel oldu\u011funa dair yanl\u0131\u015f bir d\u00fc\u015f\u00fcnce yayd\u0131. Teoride, \u00f6p\u00fc\u015fmenin bir \u00e7iftin sa\u011fl\u0131\u011f\u0131 ve uyumunu belirlemek ad\u0131na yapt\u0131klar\u0131 bir giri\u015f oldu\u011fu ya da mikroplara kar\u015f\u0131 v\u00fccut direncinin artt\u0131r\u0131lmas\u0131n\u0131n do\u011fal bir yolu oldu\u011fu s\u00f6yleniyor. Sosyal ve ekonomik s\u0131n\u0131f farkl\u0131l\u0131klar\u0131 da \u00f6p\u00fc\u015fmenin ard\u0131ndaki neden olabilir. \u00c7al\u0131\u015fman\u0131n bulgular\u0131nda, romantik \u00f6p\u00fc\u015fmenin, a\u011f\u0131z sa\u011fl\u0131\u011f\u0131na ve elit sosyal s\u0131n\u0131f\u0131n y\u00fckseli\u015fine, dolay\u0131s\u0131yla insanlar\u0131n kendi heyecanlar\u0131n\u0131 ve duygular\u0131n\u0131 kontrol edebilecek hale gelmesine, ba\u011fl\u0131 oldu\u011fu g\u00f6r\u00fcld\u00fc. Akademisyenler, Nevada \u00dcniversitesi\u2019nden William Jankowiak ve Shelly Volsche ve Indiana \u00dcniversitesi\u2019nden Justin Garcia, y\u0131llar\u00a0boyunca \u00f6p\u00fc\u015fmeyi incelediler ve baz\u0131 toplumlar\u0131n \u00f6p\u00fc\u015fmeyle kar\u015f\u0131lad\u0131klar\u0131nda bunu olduk\u00e7a m\u00fcstehcen ve a\u015f\u0131r\u0131 g\u00f6rd\u00fcklerini g\u00f6zlemlediler. Bu bak\u0131\u015f a\u00e7\u0131s\u0131 da sosyal bir yap\u0131 olarak kar\u015f\u0131lar\u0131na \u00e7\u0131kt\u0131. \u015eimdi antropologlar i\u00e7in soru: \u00f6p\u00fc\u015fmenin i\u00e7g\u00fcd\u00fcsel mi yoksa anne-\u00e7ocuk beslenme eyleminin bir sonucu olarak m\u0131 ortaya \u00e7\u0131kt\u0131\u011f\u0131. Antropoloji bilim dal\u0131 bu konuda ikiye b\u00f6l\u00fcnm\u00fc\u015f durumda. Ancak bilinmesi gereken \u015fey romantik bir \u00f6p\u00fc\u015fme her ne kadar bir\u00e7ok b\u00f6lgede a\u015fk\u0131n g\u00f6stergesi de olsa bu durumun evrensel oldu\u011funun d\u00fc\u015f\u00fcn\u00fclmemeli. \u00a0 Kaynak: \u201cDepending on where you live, kissing isn\u2019t quite as popular as you might think,\u201d http://www.sciencealert.com/depending-on-where-you-live-kissing-isn-t-quite-as-popular-as-you-might-think Akademik Kaynak: Jankowiak, William R., Shelly L. Volsche, and Justin R. Garcia. \u201cIs the Romantic\u2013Sexual Kiss a Near Human Universal?.\u201d American Anthropologist(2015).", "tags": ["insan davran\u0131\u015flar\u0131 (davran\u0131\u015f bilimleri)", "insanbilim (antropoloji)", "k\u00fclt\u00fcr", "uygarl\u0131k"]},
{"source": "bilimfili.com", "url": "https://bilimfili.com/beyin-dalgalari-yasla-degisiyor/", "category": "psikoloji", "date": "13 \u015eubat 2016", "title": "Gen\u00e7lerde ve Ya\u015fl\u0131larda Beyin Dalgalar\u0131 Farkl\u0131l\u0131k G\u00f6steriyor", "content": "Bili\u015fsel psikologlar ya\u015flanan beyinlerin veya daha uygun bi\u00e7imde ya\u015fl\u0131 insanlar\u0131n beyinlerinin, gen\u00e7lere g\u00f6re farkl\u0131 \u015fekilde i\u015fledi\u011fine dair yeni bulgular elde etti. Haf\u0131zaya dayal\u0131 bir testte bu fark\u0131 g\u00f6zlemleyen bilimciler, ya\u015fa ba\u011fl\u0131 bili\u015fsel performans azalmas\u0131na ve tedavisine y\u00f6nelik \u00e7\u0131kar\u0131mlar yap\u0131labilece\u011fini belirtiyor. Ocak ay\u0131nda Neurobiology of Learning and Memory\u2018de yay\u0131mlanan \u00e7al\u0131\u015fma Rotman Research Institute taraf\u0131ndan y\u00fcr\u00fct\u00fcld\u00fc ve ara\u015ft\u0131rmada haf\u0131za task\u0131 ger\u00e7ekle\u015ftiren gen\u00e7 ve ya\u015fl\u0131 \u00a0beyinlerinin farkl\u0131 beyin dalgas\u0131 paternleri g\u00f6sterdi\u011fi g\u00f6zlemlendi. Beyinlerimizi v\u00fccudumuzdaki di\u011fer organlar gibi ya\u015fland\u0131k\u00e7a de\u011fi\u015fti\u011fi, bir miktar i\u015flev bozuklu\u011fu ya\u015fad\u0131\u011f\u0131 bilinse de, ya\u015fl\u0131l\u0131kta da eski an\u0131lar\u0131 tekrar nas\u0131l hat\u0131rlad\u0131\u011f\u0131m\u0131z veya yeni an\u0131lar\u0131 nas\u0131l olu\u015fturdu\u011fumuz konusu gizemini korumaya devam ediyor. Ara\u015ft\u0131rman\u0131n bulgular\u0131 beyin aktivitesi a\u00e7\u0131s\u0131ndan jenerasyonlar aras\u0131 fark\u0131 direkt bir bi\u00e7iminde ortaya \u00e7\u0131karmas\u0131 bak\u0131m\u0131ndan tek olma \u00f6zelli\u011fi ta\u015f\u0131yor. Bu temel farkl\u0131l\u0131klar\u0131 \u015fema halinde inceledik\u00e7e, bilimciler kognitif yetenek azalmas\u0131 problemlerini te\u015fhis, \u00f6ng\u00f6rme ve tedavi i\u00e7in yeni yollar ke\u015ffedebilecekler. Bulgular; beynin -hipokampus da dahil olmak \u00fczere \u00f6\u011frenme ve haf\u0131za ile ilgili olan- \u00e7ok kilit b\u00f6lgelerindeki ritmik aktivitenin ya\u015fl\u0131l\u0131k ile de\u011fi\u015fti\u011fini ve ya\u015f ilerledik\u00e7e dereceli bi\u00e7imde bu de\u011fi\u015fimin art\u0131\u015f g\u00f6sterdi\u011fini a\u00e7\u0131\u011fa \u00e7\u0131kar\u0131yor. (Bu beyin b\u00f6lgelerine beyin kabu\u011fu -korteks- ve neokorteks de dahil) Beynin anatomisini ve yap\u0131sal olu\u015fumunu \u00f6l\u00e7\u00fcmleyen MRI ile beynin elektrik aktivitesi ile olu\u015fan manyetik alan\u0131 \u00f6l\u00e7en manyetoensefalografi (MEG) teknikleri kullan\u0131lan \u00e7al\u0131\u015fmada 24.8 ya\u015f ortalamas\u0131na sahip gen\u00e7 grup ile 65.9 ya\u015f ortalamas\u0131na sahip ya\u015fl\u0131 grup aras\u0131ndaki potansiyel \u2018ya\u015fa-ba\u011fl\u0131\u2019 farkl\u0131l\u0131klar incelendi. Beynimiz elektriksel sinyalleri ileti\u015fim y\u00f6ntemi olarak kullanan 100 milyar n\u00f6rondan -sinir h\u00fccresi-nden olu\u015fmu\u015ftur. Sinyaller bir h\u00fccreden di\u011ferine ge\u00e7erken frekans olarak g\u00f6zlemlenen ritmik d\u00fczenler ortaya \u00e7\u0131kar\u0131rlar ve biz de bu olu\u015fumu \u2018beyin dalgalar\u0131\u2019 olarak biliriz. Ge\u00e7mi\u015f \u00e7al\u0131\u015fmalarda daha yava\u015f h\u0131zda hareket eden beyin dalgalar\u0131n\u0131n haf\u0131za i\u015flevi i\u00e7in ve g\u00f6rece h\u0131zl\u0131 dalgalar\u0131n ise dikkat \u00f6gesi i\u00e7in \u00f6nem arz etti\u011fi tespit edilmi\u015fti. Bug\u00fcne kadar bir\u00e7ok \u00e7al\u0131\u015fmada haf\u0131za i\u015flemleme ve hat\u0131rlama s\u00fcre\u00e7lerinin beyin dalgalar\u0131 incelenmi\u015f olmas\u0131na kar\u015f\u0131l\u0131k gen\u00e7 ve yeti\u015fkinlerde bu noktadaki farkl\u0131l\u0131klar detayl\u0131 bi\u00e7imde ara\u015ft\u0131r\u0131lmam\u0131\u015ft\u0131. Grup i\u00e7i (gen\u00e7ler ve ya\u015fl\u0131lar) haf\u0131za g\u00f6revi ba\u015far\u0131s\u0131 \u00e7ok ciddi farkl\u0131l\u0131klar g\u00f6stermese de, gen\u00e7 yeti\u015fkinlerin grubunda haf\u0131za tutarl\u0131l\u0131klar\u0131n\u0131n g\u00f6stergesi olarak teta (yava\u015f beyin dalgalar\u0131) yo\u011funlu\u011fu g\u00f6zlemlendi. Buna kar\u015f\u0131l\u0131k ya\u015fl\u0131larda -gen\u00e7lerde g\u00f6zlemlenmeyen- alfa titre\u015fimi (g\u00f6rece daha h\u0131zl\u0131 beyin dalgalar\u0131) yo\u011funlu\u011fu g\u00f6zlemlendi. Gruplar aras\u0131nda da haf\u0131za ba\u015far\u0131lar\u0131 aras\u0131nda g\u00f6zle g\u00f6r\u00fcl\u00fcr farklar olmamas\u0131na ra\u011fmen, ortaya \u00e7\u0131kan beyin dalgalar\u0131 g\u00f6r\u00fcng\u00fcleri birbirinden b\u00fcy\u00fck \u00f6l\u00e7\u00fcde farkl\u0131yd\u0131. MRI g\u00f6r\u00fcnt\u00fcleri ile yap\u0131sal farkl\u0131l\u0131klar\u0131n da minimum d\u00fczeyde oldu\u011funun g\u00f6zlemlenmesi, beyin dalgalar\u0131 arac\u0131l\u0131\u011f\u0131yla gen\u00e7 ve yeti\u015fkin beyinlerinde aktivite paternlerinin biribirinden hat\u0131r\u0131 say\u0131l\u0131r bi\u00e7imde farkl\u0131 oldu\u011fu sonucunu ortaya \u00e7\u0131kard\u0131. Kaynak :\u00a0Renante Rondina, Rosanna K. Olsen, Douglas A. McQuiggan, Zainab Fatima, Lingqian Li, Esther Oziel, Jed A. Meltzer, Jennifer D. Ryan. Age-related changes to oscillatory dynamics in hippocampal and neocortical networks. Neurobiology of Learning and Memory, 2015; DOI: 10.1016/j.nlm.2015.11.017", "tags": ["beyin", "ya\u015flanma (gerontoloji)"]},
{"source": "bilimfili.com", "url": "https://bilimfili.com/ic-cekmenin-ardindaki-yasamsal-derinlik/", "category": "psikoloji", "date": "9 \u015eubat 2016", "title": "\u0130\u00e7 \u00c7ekmenin Ard\u0131ndaki Ya\u015famsal Derinlik", "content": "\u00dczg\u00fcn, huzursuz, bezgin veya a\u015f\u0131r\u0131 yorgun hissetti\u011fimizde, eski zamanlara pi\u015fmanl\u0131k i\u00e7eren b\u00fcy\u00fck \u00f6zlem duydu\u011fumuzda, \u00e7o\u011fu zaman bilin\u00e7sizce yapt\u0131\u011f\u0131m\u0131z ve yapt\u0131ktan sonra fark\u0131na vard\u0131\u011f\u0131m\u0131z, bazen de \u201canla\u015f\u0131ls\u0131n\u201d diye abart\u0131l\u0131 ses efektleriyle s\u00fcsledi\u011fimiz i\u00e7 \u00e7eki\u015flerimiz \u201cBir of \u00e7eksem kar\u015f\u0131ki da\u011flar y\u0131k\u0131l\u0131r\u201ddan daha \u00f6te ve derin fizyolojik anlamlar ta\u015f\u0131yor olabilir. \u0130\u00e7 \u00e7eki\u015f dendi\u011finde solunum fizyolojisi a\u00e7\u0131s\u0131ndan anlamam\u0131z gereken \u015fey, normal bir nefes alma sonras\u0131nda, akci\u011ferlerimiz yeterli solunum havas\u0131yla doluyken azar azar, tekrarlayan veya tek bir seferde daha b\u00fcy\u00fck hacimde havan\u0131n akci\u011ferlere al\u0131nmas\u0131d\u0131r. Saatte birka\u00e7 kez olmas\u0131n\u0131 normal kar\u015f\u0131lad\u0131\u011f\u0131m\u0131z i\u00e7 \u00e7eki\u015fler baz\u0131 psikiyatrik hastal\u0131klar ve endi\u015fenin e\u015flik etti\u011fi duygulan\u0131m bozukluklar\u0131nda \u00e7ok daha s\u0131k ve dikkat \u00e7ekici, hatta ki\u015finin hayat\u0131n\u0131 tedavi gerektirecek derecede etkileyen bir \u015fekilde kar\u015f\u0131m\u0131za \u00e7\u0131kabilir. Nedeni ne olursa olsun, i\u00e7 \u00e7ekme sonucunda akci\u011ferlerde gaz transferinin ya\u015fand\u0131\u011f\u0131 (kandan karbondioksit-oksijen de\u011fi\u015fiminin yap\u0131ld\u0131\u011f\u0131) alveol ad\u0131 verilen hava keseciklerinin daha \u00e7ok havalanmas\u0131, s\u00f6nm\u00fc\u015f olanlar\u0131n\u0131n tekrar \u015fi\u015fmesi s\u00f6z konusu olur ki bu son derece \u00f6nemli bir periyodik bak\u0131m faaliyetidir. Dakikada yakla\u015f\u0131k 40 kez i\u00e7 \u00e7eken kemirgenlerin Stanford \u00dcniversitesinde konuyla ilgili y\u00fcr\u00fct\u00fclen bu ara\u015ft\u0131rma i\u00e7in ideal denek olmalar\u0131na \u015fa\u015fmamak gerek. \u00c7al\u0131\u015fma sonucunda fasiyal \u00e7ekirde\u011fe yak\u0131n medulla b\u00f6lgesinde daha fazla olmak \u00fczere, koku siniri sonlan\u0131m yeri ve hippokamp\u00fcs b\u00f6lgelerinde de var olan Nmb geniyle beynin daha farkl\u0131 b\u00f6lgelerine da\u011f\u0131lm\u0131\u015f olan Gbr geninin, i\u00e7 \u00e7ekmeden sorumlu bombesin-benzeri n\u00f6ropeptid \u00fcretilmesinden sorumlu olduklar\u0131 tespit edildi. Zira, genlerden birinin hakim oldu\u011fu yola\u011f\u0131n bask\u0131lanmas\u0131n\u0131n i\u00e7 \u00e7eki\u015f say\u0131s\u0131n\u0131n yar\u0131ya indirdi\u011fi izlenirken, ikisinin de devre d\u0131\u015f\u0131 b\u0131rak\u0131lmas\u0131 ile i\u00e7 \u00e7ekme eyleminin tamamen durduruldu\u011fu g\u00f6sterildi. Normal solunumu devam ettiren yolaklardan tamamen farkl\u0131 olan bu iki yola\u011f\u0131n engellenmesi soluk al\u0131p vermeyi etkilemese de i\u00e7 \u00e7ekmeyi durdurarak solunum etkinli\u011fi bozarak s\u0131\u00e7anlarda akci\u011fer sorunlar\u0131 ve solunum yetmezliklerine neden oldu\u011fu da \u00e7al\u0131\u015fmada g\u00f6sterilmi\u015f. Bu da i\u00e7 \u00e7ekmenin duygu durumumuzu yans\u0131tman\u0131n \u00e7ok \u00f6tesinde ya\u015famsal bir eylem oldu\u011funu ortaya koyuyor. Anl\u0131k duygulan\u0131m\u0131m\u0131z\u0131n i\u00e7 \u00e7ekmeyle olan do\u011frudan ili\u015fkisi hen\u00fcz anla\u015f\u0131lamam\u0131\u015f olsa da, mekanizmay\u0131 ayd\u0131nlatan bu \u00e7al\u0131\u015fmay\u0131 izleyecek yeni ara\u015ft\u0131rmalar hem i\u00e7 \u00e7ekme, hem de solunumla ilintili esneme, g\u00fclme, a\u011flama, koklama gibi di\u011fer davran\u0131\u015flar\u0131n incelenmesine temel olu\u015fturacakt\u0131r.", "tags": ["fizyoloji", "solunum sistemi"]},
{"source": "bilimfili.com", "url": "https://bilimfili.com/birliktelik-cesitleri-iliskilerin-ne-kadar-surecegi-hakkinda-bilgi-veriyor-olabilir/", "category": "psikoloji", "date": "15 \u015eubat 2016", "title": "Birliktelik \u00c7e\u015fitleri, \u0130li\u015fkilerin Ne Kadar S\u00fcrece\u011fi Hakk\u0131nda Bilgi Veriyor Olabilir", "content": "\u0130li\u015fki, sevgililik ya da fl\u00f6rt, ad\u0131na her ne derseniz deyin, bir insan\u0131n ba\u015fka bir insanla olan birlikteli\u011fi her zaman \u00e7\u00f6z\u00fcmlemesi zor bir durum olmu\u015ftur. Her birey, di\u011ferinden olduk\u00e7a farkl\u0131d\u0131r. Bu sebeple birliktelik kavram\u0131, i\u00e7erisinde y\u00fczlerce farkl\u0131 de\u011fi\u015fkeni bar\u0131nd\u0131r\u0131r. Bu ilgin\u00e7 konu \u00fczerine yap\u0131lm\u0131\u015f bilimsel \u00e7al\u0131\u015fmalar da mevcut. Yak\u0131n zamanda yap\u0131lm\u0131\u015f bir \u00e7al\u0131\u015fmaya g\u00f6re; insanlar genellikle kendileri i\u00e7in k\u00f6t\u00fc olan insanlara a\u015f\u0131k olma e\u011filimindeler. Bu yeterince kafa kar\u0131\u015ft\u0131r\u0131c\u0131 gelmediyse, Journal of Marriage and Family\u2019de yay\u0131mlanm\u0131\u015f \u00e7al\u0131\u015fmada da; bir ili\u015fkinin ne kadar\u00a0\u2018g\u00fc\u00e7l\u00fc\u2019\u00a0oldu\u011funun\u00a0tahmin edilebilece\u011fi \u00f6ne s\u00fcr\u00fcl\u00fcyor. Journal of Marriage and Family\u2019de yay\u0131mlanm\u0131\u015f makale i\u00e7in bilim insanlar\u0131, 20\u2019li ya\u015flar\u0131nda 376 \u00e7iftin 9 ayl\u0131k ili\u015fkilerinin her bir ay\u0131n\u0131 de\u011ferlendirdiler. \u00c7iftlere, ara\u015ft\u0131rma kapsam\u0131nda; partnerleriyle evlenme fikri hakk\u0131nda ne d\u00fc\u015f\u00fcnd\u00fckleri, de\u011fi\u015fen ki\u015filikleri ve tercihleri gibi sorular y\u00f6nelttiler. \u0130nsanlar genellikle partnerleriyle ebediyen beraber olmak istediklerini belirtiyorlar, fakat bu istek zamanla de\u011fi\u015febiliyor. Asl\u0131nda ara\u015ft\u0131rmac\u0131lar\u0131n da \u00fczerinde durduklar\u0131 konu tam olarak bu. \u00c7iftlerin; \u2018\u2019\u00e7ok fazla kavga ediyoruz\u2019\u2019 ve \u2018\u2019d\u00fc\u015f\u00fcnd\u00fc\u011f\u00fcmden daha fazla ortak noktam\u0131z var\u2019\u2019 gibi yorumlar\u0131 ve tutkulu ya da arkada\u015fl\u0131k temelli a\u015fk gibi ba\u011f tipleri, ara\u015ft\u0131rma kapsam\u0131nda say\u0131sal de\u011ferlere d\u00f6n\u00fc\u015ft\u00fcr\u00fcld\u00fc ve grafikler olu\u015fturuldu. Daha \u00f6ncelerde yap\u0131lan ve ili\u015fki durumlar\u0131n\u0131 takip eden \u00e7al\u0131\u015fmalar, genellikle bireylerin ve \u00e7iftlerin ortalama davran\u0131\u015flar\u0131na odaklan\u0131yordu; ve bu ili\u015fkilerin, insanlar\u0131n genelinde benzer i\u015fleyi\u015flere sahip oldu\u011fu varsay\u0131m\u0131 \u00fczerinden ilerliyordu. Yeni yap\u0131lan \u00e7al\u0131\u015fma ise bu konsepti reddediyor ve ili\u015fkilerde d\u00f6rt farkl\u0131 \u00e7ift tipini tan\u0131ml\u0131yor; dramatik, anla\u015fmazl\u0131k dolu, sosyal olarak ili\u015fkili, ve partner odakl\u0131. Dramatik grup, birbirlerine ve ili\u015fkilerine olan tav\u0131rlar\u0131nda s\u00fcrekli ini\u015f \u00e7\u0131k\u0131\u015flar\u00a0olan \u00e7iftleri i\u00e7eriyor. Anla\u015fmazl\u0131k dolu olarak tan\u0131mlanan \u00e7iftler ise, isminden de anla\u015f\u0131labilece\u011fi gibi birbirlerine kar\u015f\u0131 s\u00fcrekli tart\u0131\u015fmac\u0131 bir tutum i\u00e7erisindeler-bu \u00e7iftlerin aralar\u0131nda ba\u011f zamanla zay\u0131fl\u0131yor fakat yine de dramatik grubun i\u00e7erisindeki \u00e7iftlere g\u00f6re birbirlerine olan ba\u011fl\u0131l\u0131klar\u0131 daha fazla. Di\u011fer taraftan, sosyal olarak ili\u015fkili \u00e7iftler, ili\u015fkilerinin sosyal \u00e7evreleri ile etkile\u015fim oran\u0131ndan ciddi \u015fekilde etkileniyorlar. Son olarak da, partner odakl\u0131 grup i\u00e7erisindeki \u00e7iftlerin ili\u015fkileri, birbirleriyle ge\u00e7irdikleri zamanla do\u011fru orant\u0131l\u0131 olarak olumlu ya da ters orant\u0131l\u0131 olarak olumsuz etkileniyor. Ara\u015ft\u0131rmaya g\u00f6re; 376 \u00e7iftin %34\u2019\u00fcn\u00fc olu\u015fturan dramatik \u00e7iftler, ilk ayr\u0131lmaya en yatk\u0131n olanlar. 376 \u00e7iftin %12\u2019sini olu\u015fturan, anla\u015fmazl\u0131k dolu \u00e7iftler de ili\u015fkilerini bir g\u00fcn evlili\u011fe d\u00f6n\u00fc\u015ft\u00fcrmeye sosyal ili\u015fkili \u00e7iftler ve partner odakl\u0131 \u00e7iftlere k\u0131yasla daha az\u00a0yatk\u0131nlar. 376 \u00e7iftin %19\u2019unu olu\u015fturan sosyal olarak ili\u015fkili \u00e7iftler de, ili\u015fkilerini evlili\u011fe d\u00f6n\u00fc\u015ft\u00fcrmeye partner odakl\u0131 \u00e7iftlere g\u00f6re daha az\u00a0yatk\u0131nlar. 376 \u00e7iftin %30\u2019unu olu\u015fturan partner odakl\u0131 \u00e7itler ise, di\u011fer \u00e7iftlere k\u0131yasla ki\u015fisel tatmin seviyeleri ve partnerleriyle olan pozitif ili\u015fkileri en fazla olan insanlardan olu\u015fuyor. Bu gruptaki \u00e7iftlerin ili\u015fkilerinin, di\u011fer \u00e7iftlere k\u0131yasla, y\u00fcksek oranda evlilikle sonu\u00e7lanma ihtimali var. Geri kalan %5\u2019lik k\u0131s\u0131mdaki \u00e7iftler ise ara\u015ft\u0131rmadan ayr\u0131lm\u0131\u015f. Tabii ki, evlili\u011fe yatk\u0131nl\u0131k durumu yaln\u0131zca bir \u00e7\u0131kar\u0131mdan ibaret. Bu konunun daha net \u015fekilde anla\u015f\u0131lmas\u0131 i\u00e7in aylar s\u00fcren \u00e7al\u0131\u015fmalardan ziyade y\u0131llar s\u00fcrecek geni\u015f kapsaml\u0131 \u00e7al\u0131\u015fmalara ihtiya\u00e7 var. Fakat, ara\u015ft\u0131rman\u0131n verilerine ve sonucuna bak\u0131ld\u0131\u011f\u0131nda; sa\u011fl\u0131kl\u0131 y\u00fcr\u00fcyen birlikteliklerde insanlar\u0131n partnerleriyle ge\u00e7irdikleri zaman\u0131n \u00e7oklu\u011fu ve dramatik \u00f6zelliklerin azl\u0131\u011f\u0131 dikkat \u00e7ekiyor. Kaynak:\u00a0Robin Andrews,\u00a0These Four Relationship Patterns Determine If Your Relationship Will Last, IFL Science, Retrieved from\u00a0http://www.iflscience.com/editors-blog/these-four-relationship-types-determine-if-your-relationship-will-last \u0130lgili Makale:\u00a0Ogolsky, B. G., Surra, C. A. and Monk, J. K. (2015), Pathways of Commitment to Wed: The Development and Dissolution of Romantic Relationships. Journal of Marriage and Family. doi:\u00a010.1111/jomf.12260", "tags": ["romantik ili\u015fki"]},
{"source": "bilimfili.com", "url": "https://bilimfili.com/bonobolar-haksizligi-fark-edebiliyor/", "category": "psikoloji", "date": "26 \u015eubat 2016", "title": "Bonobolar, Biri Haks\u0131zl\u0131\u011fa U\u011frad\u0131\u011f\u0131nda Anlay\u0131p Tepki Verebiliyor", "content": "Bonobolar sald\u0131r\u0131ya u\u011frad\u0131klar\u0131nda yaygaray\u0131 kopar\u0131yor. Ancak bu durumun bir k\u0131\u015fk\u0131rtmadan veya provokasyondan dolay\u0131 m\u0131 ortadan \u00e7\u0131kt\u0131\u011f\u0131na yoksa do\u011fal bir bi\u00e7imde mi geli\u015fti\u011fine g\u00f6re, \u00e7\u0131kard\u0131klar\u0131 sesler de\u011fi\u015fiyor. Bu ayr\u0131m, kendilerine adaletsiz davran\u0131ld\u0131\u011f\u0131nda bunu hissedebildikleri \u00f6nermesine dair bir delil niteli\u011fi ta\u015f\u0131yor. G\u00f6rg\u00fc tan\u0131klar\u0131 veya bir olay\u0131n seyircileri kimi zaman araya giriyor, sald\u0131r\u0131ya u\u011frayan bireyi destekliyor veya teselli ediyor. Bu durum g\u00f6z \u00f6n\u00fcne al\u0131nd\u0131\u011f\u0131nda da, bonobolar\u0131n ba\u015fkalar\u0131na da adil davran\u0131l\u0131p davran\u0131lmad\u0131\u011f\u0131na dair bir g\u00f6r\u00fc\u015f geli\u015ftirdiklerini g\u00f6steriyor. Bug\u00fcne kadar insanlarda dahi, s\u00f6z\u00fc ge\u00e7en bu davran\u0131\u015f ve g\u00f6r\u00fc\u015f bi\u00e7iminin eksik oldu\u011funu s\u00f6ylemek \u00e7ok da yanl\u0131\u015f olmayacakt\u0131r. \u0130ngiltere, Birmingham \u00dcniversitesi\u2019nden Zanna Clay, adil yarg\u0131lama ve adalet kavramlar\u0131n\u0131n temelinin muhtemelen bonobolar ile ba\u015flam\u0131\u015f ya da bonobolarda mevcut oldu\u011funu belirtiyor. Clay ve ekibi, Demokratik Kongo Cumhuriyeti\u2019nde \u00e7ekilmi\u015f toplamda 800 saatlik iki ayr\u0131 bonobo grubu videolar\u0131n\u0131 analiz ederek bu sonu\u00e7lara vard\u0131klar\u0131n\u0131 \u00f6ne s\u00fcr\u00fcyor. Bir bonobo di\u011ferine sald\u0131rd\u0131\u011f\u0131nda, \u00e7o\u011fu zaman bunun a\u00e7\u0131k bir nedeni oluyor; \u00f6rne\u011fin yemek i\u00e7in kavga etmek gibi. Bu ve benzeri durumlar\u0131n d\u0131\u015f\u0131nda da belli bir k\u0131\u015fk\u0131rt\u0131c\u0131 etki bulunmuyor ve \u00fcrettikleri \u00e7\u0131\u011fl\u0131k tizle\u015ferek sertle\u015fiyor ve de \u00a0s\u00fcresi uzuyor. Ara\u015ft\u0131rman\u0131n t\u00fcm detaylar\u0131 ve sonu\u00e7lar\u0131\u00a0Journal of Comparative Psychology\u00a0dergisinde yay\u0131mland\u0131. \u201cBonobolar, kendi sosyal normlar\u0131 dahilinde, onlara neyin olmas\u0131 ve neyin olmamas\u0131 gerekti\u011finin fark\u0131nda olabilirler. Bu durum g\u00f6z \u00f6n\u00fcne al\u0131nd\u0131\u011f\u0131nda kendilerine bu d\u00fczenleri dahilinde neyin olabilece\u011finin de fark\u0131nda olduklar\u0131 anla\u015f\u0131l\u0131r. \u00d6rnek vermek gerekirse, sert bir oyun oynarken birinin surat\u0131m\u0131za tokat ataca\u011f\u0131n\u0131 bildi\u011fimiz bir durumda, tokata verdi\u011fimiz tepki i\u00e7inde \u00e7\u0131kard\u0131\u011f\u0131m\u0131z ses normalden \u00e7ok daha farkl\u0131 olu\u015fuyor. B\u00f6ylelikle insanlar olarak yap\u0131yor oldu\u011fumuz bir davran\u0131\u015f bi\u00e7imi ile de ili\u015fkilendirmek m\u00fcmk\u00fcn g\u00f6r\u00fcn\u00fcyor.\u201d diyor Zanna Clay. K\u0131\u015fk\u0131rt\u0131c\u0131 bir etmen olmadan, nedensiz yap\u0131lan sald\u0131r\u0131lara kar\u015f\u0131 \u00e7\u0131kar\u0131lan sesler ve feryatlar sald\u0131rgana geri \u00e7ekilmesi i\u00e7in bir uyar\u0131 sinyali veya yard\u0131m \u00e7\u0131\u011fl\u0131\u011f\u0131 olarak d\u00fc\u015f\u00fcn\u00fclebilir. Ara\u015ft\u0131rmac\u0131lar ise bu \u00e7\u0131\u011fl\u0131klar\u0131n \u00fc\u00e7\u00fcnc\u00fc bir birey taraf\u0131ndan kavgada araya girme ve d\u0131\u015fardan yard\u0131m eli uzatma davran\u0131\u015f\u0131 oldu\u011funu d\u00fc\u015f\u00fcn\u00fcyor. Clay\u2019e g\u00f6re, bu feryatlar ayn\u0131 zamanda sald\u0131rgan\u0131n da tekrar benzer bir davran\u0131\u015f\u0131n i\u00e7ine girmesine engel oluyor da olabilir. Georgia State \u00dcniversitesi\u2019nden Sarah Brosnan\u2019a g\u00f6re de, bu ara\u015ft\u0131rma; hem bireylerin sosyal beklentilerin tahribine ve sald\u0131r\u0131ya u\u011framas\u0131na kar\u015f\u0131 bir tepki g\u00f6sterdiklerini ortaya \u00e7\u0131karmas\u0131 hem de bu \u015fiddet davran\u0131\u015f\u0131n\u0131n ortaya \u00e7\u0131kt\u0131\u011f\u0131na dair di\u011fer bireyleri bilgilendirme ve sinyal g\u00f6nderme iste\u011fini tespit etmesi bak\u0131m\u0131ndan bir ilk olma \u00f6zelli\u011fi ta\u015f\u0131yor.  Kalbinden rahats\u0131z olan Kidogo var mesela. Normal bir yeti\u015fkin erkek bonobo kadar sa\u011fl\u0131kl\u0131 ve kendine g\u00fcvenli de\u011fildi, c\u0131l\u0131zd\u0131. Milwaukee County Hayvanat Bah\u00e7esi\u2019ndeki koloniyle ilk tan\u0131\u015ft\u0131r\u0131ld\u0131\u011f\u0131nda, a\u015fina olmad\u0131\u011f\u0131 binan\u0131n i\u00e7inde, bak\u0131c\u0131lar\u0131n verdi\u011fi komutlar onu serseme \u00e7evirmi\u015fti. \u0130nsanlar onu t\u00fcnel sisteminin bir yerinden bir ba\u015fka yerine ge\u00e7meye zorlad\u0131\u011f\u0131nda nereye gitmesi gerekti\u011fini anlam\u0131yordu. Bir s\u00fcre sonra di\u011fer bonobolar devreye girdi. Kidogo\u2019nun yan\u0131na gittiler, onu elinden tutup bak\u0131c\u0131lar\u0131n gitmesini istedi\u011fi yere g\u00f6t\u00fcrd\u00fcler ve b\u00f6ylece hem bak\u0131c\u0131lar\u0131n amac\u0131n\u0131, hem Kidogo\u2019nun sorununu anlad\u0131klar\u0131n\u0131 g\u00f6stermi\u015f oldular. (\u2026) Hayvanlar\u0131n birbirlerine yard\u0131m etmeleri hi\u00e7 de yeni bir g\u00f6zlem de\u011fil ama yine de insan\u0131 \u015fa\u015f\u0131rt\u0131yor. En iyi uyum sa\u011flayan\u0131n hayatta kalmas\u0131ndan daha \u00f6nemli bir \u015fey olmasa hayvanlar kendi \u00e7\u0131karlar\u0131na olmayan her \u015feyden uzak durmazlar m\u0131yd\u0131? Ba\u015fkas\u0131na yard\u0131m etmek neden? (\u2026) Kidogo\u2019ya yard\u0131m eden hayvanat bah\u00e7esi bonobolar\u0131n\u0131 d\u00fc\u015f\u00fcn\u00fcn. Hi\u00e7birinin onunla akrabal\u0131\u011f\u0131 yoktu, d\u00fc\u015fk\u00fcn bir bireye ettikleri yard\u0131mdan fazla bir kar\u015f\u0131l\u0131k bekliyor da olamazlard\u0131. Muhtemelen sadece Kidogo\u2019dan ho\u015flanm\u0131\u015flar ya da onun ne hissetti\u011fini anlam\u0131\u015flard\u0131. Ayn\u0131 \u015fekilde Kuni de, bonobolarda yard\u0131m davran\u0131\u015f\u0131 \u201cbonobo olmayanlar\u0131\u201d kapsayacak \u015fekilde evrimle\u015fmedi\u011fi halde bir ku\u015fla ilgilenmi\u015fti. Bir e\u011filim varsa k\u00f6keninden uzakla\u015fmas\u0131na da izin vard\u0131r. \u2013 Frans de Waal (\u0130\u00e7imizdeki Maymun) Son birka\u00e7 y\u00fczy\u0131ldaki teknik ilerlemelerin g\u00f6z\u00fcm\u00fcz\u00fc k\u00f6r etmesine izin vermeden t\u00fcr\u00fcm\u00fcze bakarsak etten kemikten bir mahluk g\u00f6r\u00fcyoruz ve beyni bir \u015fempanzeninkinden \u00fc\u00e7 kat daha b\u00fcy\u00fck olsa da, yeni bir b\u00f6l\u00fcm i\u00e7ermiyor. Hatta pek \u00f6v\u00fclen al\u0131n korteksimiz bile di\u011fer primatlarla k\u0131yasland\u0131\u011f\u0131nda normal bir b\u00fcy\u00fckl\u00fckte. Kimse zekam\u0131z\u0131n \u00fcst\u00fcnl\u00fc\u011f\u00fcnden \u015f\u00fcphe etmiyor ama yak\u0131n akrabalar\u0131m\u0131zda da mevcut olmayan hi\u00e7bir temel iste\u011fimiz ya da ihtiyac\u0131m\u0131z yok. T\u0131pk\u0131 bizim gibi maymunlar ve \u015febekler de iktidar pe\u015finde ko\u015far, cinsellikten zevk al\u0131r, emniyet ve \u015fefkat ister, toprak i\u00e7in \u00f6ld\u00fcr\u00fcr, g\u00fcven ve i\u015fbirli\u011fine de\u011fer verir. Evet, bizim bilgisayarlar\u0131m\u0131z ve u\u00e7aklar\u0131m\u0131z var ama psikolojik yap\u0131m\u0131z sosyal primatlar\u0131nkiyle ayn\u0131. (\u2026) Birka\u00e7 y\u0131l \u00f6nce primatlar\u0131n kendilerine verilen bir \u00f6devi, salatal\u0131k dilimleri kar\u015f\u0131l\u0131\u011f\u0131nda seve seve yapt\u0131\u011f\u0131n\u0131 ama ba\u015fkas\u0131na tad\u0131 \u00e7ok daha iyi olan \u00fcz\u00fcmlerin verildi\u011fini g\u00f6rd\u00fc\u011f\u00fcnde yapmay\u0131 b\u0131rakt\u0131\u011f\u0131n\u0131 tespit etmi\u015ftik. Salatal\u0131k yiyenler sinirleniyor, ellerindeki sebzeleri yere at\u0131yor ve grev yap\u0131yorlard\u0131. Gayet g\u00fczel bir yiyecek, bir arkada\u015flar\u0131n\u0131n daha iyisini ald\u0131\u011f\u0131n\u0131 g\u00f6rmeleri sonucu yenemeyecek bir \u015feye d\u00f6n\u00fc\u015f\u00fcyordu. Buna \u201ce\u015fitsizlik nefreti\u201d ad\u0131n\u0131 takt\u0131k ve k\u00f6pekler de dahil ba\u015fka hayvanlar \u00fczerinde bu konuda incelemeler yap\u0131ld\u0131. K\u00f6pekler bir numaray\u0131 hi\u00e7bir \u00f6d\u00fcl almadan tekrar tekrar sergileyebiliyordu ama ba\u015fka bir k\u00f6pe\u011fin ayn\u0131 numara kar\u015f\u0131l\u0131\u011f\u0131nda sosis kazand\u0131\u011f\u0131n\u0131 g\u00f6r\u00fcnce hemen b\u0131rak\u0131yorlard\u0131. \u2013 Frans de Waal (Bonobo ve Ateist)", "tags": ["adalet", "Eteneli-memeliler alts\u0131n\u0131f\u0131 (Eutheria)", "hayvan davran\u0131\u015flar\u0131 (etoloji)", "hayvanbilim (zooloji)", "Memeliler s\u0131n\u0131f\u0131 (Mammalia)", "primatoloji"]},
{"source": "bilimfili.com", "url": "https://bilimfili.com/beyin-farklari-mental-yetenekler/", "category": "psikoloji", "date": "27 \u015eubat 2016", "title": "Bireysel Beyin Farkl\u0131l\u0131klar\u0131 Mental Yetenekleri \u015eekillendiriyor", "content": "Herkes farkl\u0131 ki\u015filik \u00f6zelliklerinin kar\u0131\u015f\u0131m\u0131na sahip: Kimimiz d\u0131\u015fa d\u00f6n\u00fck, kimimiz zor bir ki\u015filik ve kimimiz evhaml\u0131y\u0131z. Yap\u0131lan yeni bir \u00e7al\u0131\u015fma, beynin de hem anatomik hem de ak\u0131l ve haf\u0131za gibi zihinsel\u00a0fakt\u00f6rleri etkileyen farkl\u0131 karakterlere sahip oldu\u011funu \u00f6ne s\u00fcr\u00fcyor. Sonu\u00e7lar NeuroImage\u00a0dergisinde yay\u0131mlanmakta. \u00c7al\u0131\u015fman\u0131n lideri, University of Illinois\u2019den sinirbilim profes\u00f6r\u00fc ve ayn\u0131 zamanda Beckman Institute for Advanced Science and Technology \u00fcyesi olan \u00a0Aron K. Barbey: \u201cBili\u015fsel sinirbilimde temel odak ara\u015ft\u0131rmalardan biri zekan\u0131n beyin yap\u0131s\u0131 ve fonksiyonlar\u0131ndaki bireysel farkl\u0131l\u0131klar taraf\u0131ndan nas\u0131l \u015fekillendirdi\u011finin anla\u015f\u0131lmas\u0131d\u0131r.\u201d diyor. Y\u0131llarca, bili\u015fsel sinirbilimciler beynin belli b\u00f6lgeleri ile\u00a0genel zeka veya haf\u0131za gibi zihinsel s\u00fcre\u00e7ler aras\u0131nda ili\u015fki bulmaya \u00e7al\u0131\u015ft\u0131. G\u00fcn\u00fcm\u00fcze kadar, ara\u015ft\u0131rmac\u0131lar beyin yap\u0131s\u0131 ve i\u015flevlerinin kapsaml\u0131 \u00f6l\u00e7\u00fcmlerini bir analizde ba\u015far\u0131l\u0131 bir \u015fekilde bir araya getirebilmi\u015f de\u011fildi. Barbey ve ekibi ise beynin t\u00fcm yap\u0131s\u0131na ait b\u00fcy\u00fckl\u00fc\u011f\u00fc ve \u015fekli \u00f6l\u00e7t\u00fc. Beckman Institute\u2019te doktora sonras\u0131 ara\u015ft\u0131rmac\u0131 ve makalenin ba\u015f yazar\u0131 olan Patrick Watson: \u201cSinir lifi demetleri, ak madde kanallar\u0131, hacmi, kortikal (kabuksal) kal\u0131nl\u0131k ve kan ak\u0131\u015f\u0131n\u0131 inceleyebildik. Ayr\u0131ca, y\u00fcr\u00fctme \u00f6zellikleri ve i\u015fler bellek gibi bili\u015fsel de\u011fi\u015fkenlere de ayn\u0131 anda bakabildik.\u201d diyor. Ba\u011f\u0131ms\u0131z bile\u015fen analizi denilen bir istatistiksel y\u00f6ntem kullanarak, ara\u015ft\u0131rmac\u0131lar birbiriyle ili\u015fkili olan \u00f6l\u00e7\u00fcmleri d\u00f6rt \u00f6zg\u00fcn \u00f6zellik alt\u0131nda grupland\u0131rd\u0131. Bu d\u00f6rt \u00f6zellik birlikte bireylerin beyinlerindeki anatomik farkl\u0131l\u0131klar\u0131 a\u00e7\u0131klad\u0131. \u00d6zellikler, genelde beyin b\u00fcy\u00fckl\u00fc\u011f\u00fc ve \u015fekli ile bireyin ya\u015f\u0131 gibi beyin biyolojisindeki farkl\u0131l\u0131klardan kaynaklanmaktayd\u0131. \u00a0Bu fakt\u00f6rler insanlar aras\u0131ndaki bili\u015fsel yetenek farkl\u0131l\u0131klar\u0131n\u0131 a\u00e7\u0131klayamad\u0131. Ara\u015ft\u0131rmac\u0131lar sonras\u0131nda bu d\u00f6rt \u00f6zellik ile a\u00e7\u0131klanamayan beyin farkl\u0131l\u0131klar\u0131n\u0131 inceledi. Geriye kalan bu farkl\u0131l\u0131klar zeka ve haf\u0131za gibi bireysel farkl\u0131l\u0131klarla a\u00e7\u0131kland\u0131. \u201cGenel zekay\u0131 belirleyen\u00a0ve zeka i\u00e7in \u00f6nemli bir spesifik beyin a\u011f\u0131 olan frontoparyetal a\u011fdaki farkl\u0131l\u0131klardan sorumlu bili\u015fsel-anatomik \u00f6zellikleri belirleyebildik.\u201d diyor Barbey. Watson: \u201d Bu \u00e7al\u0131\u015fmada raporlanan 4 \u00f6zellik beynin insanlar aras\u0131nda nas\u0131l farkl\u0131l\u0131k g\u00f6sterdi\u011fini incelemek i\u00e7in \u00f6zg\u00fcn bir y\u00f6ntem. Bu bilgi, ara\u015ft\u0131rmac\u0131lara bili\u015fsel yeteneklerdeki \u00e7ok belli olmayan farkl\u0131l\u0131klar\u0131 \u00e7al\u0131\u015fmalar\u0131 konusunda yard\u0131mc\u0131 olabilir. Beyinler y\u00fczler kadar farkl\u0131 ve bu \u00e7al\u0131\u015fma bizim \u2018normal\u2019 beynin nas\u0131l oldu\u011funu anlamam\u0131za yard\u0131mc\u0131 oldu. Beklenmeyen beyin farkl\u0131l\u0131klar\u0131na bakarak, beynin haf\u0131za ve zeka gibi \u015feylerle ilgili k\u0131s\u0131mlar\u0131na do\u011fru y\u00f6nelebiliyoruz \u00a0\u201cdiyor. \u00a0 Kaynak : P.D. Watson, E.J. Paul, G.E. Cooke, N. Ward, J.M. Monti, K.M. Horecka, C.M. Allen, C.H. Hillman, N.J. Cohen, A.F. Kramer, A.K. Barbey.Underlying sources of cognitive-anatomical variation in multi-modal neuroimaging and cognitive testing. NeuroImage, 2016; 129: 439 DOI: 10.1016/j.neuroimage.2016.01.023", "tags": ["beyin", "zeka"]},
{"source": "bilimfili.com", "url": "https://bilimfili.com/bilim-insanlarinin-karsilastiklari-zorluklari-ogrenmek-fen-dersi-notlarini-artiriyor/", "category": "psikoloji", "date": "2 Mart 2016", "title": "\u00dcnl\u00fc Bilimcilerin Kar\u015f\u0131la\u015ft\u0131klar\u0131 Zorluklar\u0131 \u00d6\u011frenmek, Fen Dersi Notlar\u0131n\u0131 Art\u0131r\u0131yor", "content": "American Psychological Association taraf\u0131ndan yay\u0131mlanan yeni bir ara\u015ft\u0131rmaya g\u00f6re; Albert Einstein ve Marie Curie gibi b\u00fcy\u00fck bilim insanlar\u0131n\u0131n kar\u015f\u0131la\u015ft\u0131klar\u0131 zorluklar ve ba\u015far\u0131s\u0131z deneyleri hakk\u0131nda bilgi sahibi olan \u00f6\u011frencilerin, fen derslerindeki ba\u015far\u0131lar\u0131 art\u0131yor olabilir.  Ara\u015ft\u0131rma kapsam\u0131nda, Amerika\u2019da d\u00fc\u015f\u00fck gelir grubundan insanlar\u0131n ya\u015fad\u0131klar\u0131 b\u00f6lgelerde 9. ve 10. s\u0131n\u0131fta okuyan 402 \u00f6\u011frenci \u00fczerinde \u00e7al\u0131\u015fma y\u00fcr\u00fct\u00fcld\u00fc. Ara\u015ft\u0131rmaya kat\u0131lan \u00f6\u011frenciler; kontrol grubu, ikinci grup ve \u00fc\u00e7\u00fcnc\u00fc grup olmak \u00fczere 3 gruba ayr\u0131ld\u0131. Kontrol grubuna Einstein, Curie ve Michael Faraday\u2019\u0131n bilimsel ba\u015far\u0131lar\u0131 hakk\u0131nda yaz\u0131lm\u0131\u015f 800 kelimelik tipik fen kitab\u0131 okumas\u0131 yapt\u0131r\u0131ld\u0131. \u0130kinci gruba, Einstein\u2019\u0131n Yahudi oldu\u011fu i\u00e7in i\u015fkence g\u00f6rme ve belki de \u00f6ld\u00fcr\u00fclme ihtimalinin oldu\u011fu Nazi Almanya\u2019s\u0131ndan nas\u0131l ka\u00e7t\u0131\u011f\u0131 gibi, bilim insanlar\u0131n\u0131n kar\u015f\u0131la\u015ft\u0131klar\u0131 ki\u015fisel zorluklar hakk\u0131nda okuma yapt\u0131r\u0131ld\u0131. \u00dc\u00e7\u00fcnc\u00fc gruba ise, Curie\u2019nin ba\u015far\u0131s\u0131z deneyler kar\u015f\u0131s\u0131nda nas\u0131l diren\u00e7le \u00e7al\u0131\u015fmaya devam etti\u011fi gibi, bilim insanlar\u0131n\u0131n kar\u015f\u0131la\u015ft\u0131klar\u0131 entelekt\u00fcel zorluklar hakk\u0131nda okuma yapt\u0131r\u0131ld\u0131. Journal of Educational Psychology\u2019de yay\u0131mlanan \u00e7al\u0131\u015fman\u0131n bulgular\u0131na g\u00f6re; bilim insanlar\u0131n\u0131n kar\u015f\u0131la\u015ft\u0131klar\u0131 entelekt\u00fcel ve ki\u015fisel zorluklar hakk\u0131nda bilgi sahibi olan \u00f6\u011frenciler, 6 haftal\u0131k notland\u0131rma s\u00fcrecinin sonras\u0131nda, fen derslerindeki notlar\u0131n\u0131 ciddi oranda art\u0131rd\u0131lar. Kontrol grubundaki \u00f6\u011frenciler ise, yaln\u0131zca bilim insanlar\u0131n\u0131n ba\u015far\u0131lar\u0131 hakk\u0131nda bilgi sahibi olmakla yetindiler ve notlar\u0131n\u0131 bu s\u00fcre zarf\u0131nda y\u00fckseltemediler. Hatta, kontrol grubuna dahil edilen \u00f6\u011frencilerin baz\u0131lar\u0131n\u0131n da fen dersi notlar\u0131nda d\u00fc\u015f\u00fc\u015f g\u00f6zlemlendi. Ayr\u0131ca bilim insanlar\u0131n\u0131n kar\u015f\u0131la\u015ft\u0131klar\u0131 zorluklar hakk\u0131nda bilgi sahibi olan \u00f6\u011frenciler, b\u00fcy\u00fck bilim insanlar\u0131n\u0131 kendileri gibi birer insan olarak g\u00f6rmeye daha yatk\u0131nd\u0131lar. Yaln\u0131zca bilim insanlar\u0131n\u0131n ba\u015far\u0131lar\u0131 hakk\u0131nda okuma yapan \u00f6\u011frenciler ise, b\u00fcy\u00fck bilim insanlar\u0131n\u0131 bilime do\u011fu\u015ftan yatk\u0131n ve do\u011fu\u015ftan yetenekli olarak de\u011ferlendirdiler. Ara\u015ft\u0131rmac\u0131lara g\u00f6re fen kitaplar\u0131 yaln\u0131zca bilim insanlar\u0131n\u0131n ba\u015far\u0131lar\u0131 hakk\u0131nda bilgi vermekle kalmamal\u0131. Bu kitaplarda bilim insanlar\u0131n\u0131n kar\u015f\u0131la\u015ft\u0131klar\u0131 zorluklar\u0131, bu zorluklar\u0131 yenmek i\u00e7in hangi teknikleri kulland\u0131klar\u0131 gibi detayl\u0131 yaz\u0131lar da bulunmal\u0131. Bu sayede \u00f6\u011frenciler bilimi ve bilimsel d\u00fc\u015f\u00fcnceyi hayat\u0131n bir par\u00e7as\u0131 olarak g\u00f6rebilirler. \u00c7\u00fcnk\u00fc \u00f6\u011frenciler bilim insanlar\u0131n\u0131n herkesten farkl\u0131 oldu\u011fu izlenimini kazan\u0131rlarsa, bilimi \u00f6\u011frenmek ve bilimsel d\u00fc\u015f\u00fcnceyi uygulamak i\u00e7in \u2018deha\u2019 olmak gerekti\u011fini d\u00fc\u015f\u00fcnebilirler. Bu durum \u00f6\u011frencileri bilime yakla\u015ft\u0131rmaktan \u00e7ok, bilimi zihinlerde daha da ula\u015f\u0131lmas\u0131 g\u00fc\u00e7 bir noktaya koyabilir. \u0130lgili Makale:\u00a0Xiaodong Lin-Siegler, Janet N. Ahn, Jondou Chen, Fu-Fen Anny Fang, Myra Luna-Lucero. Even Einstein Struggled: Effects of Learning About Great Scientists\u2019 Struggles on High School Students\u2019 Motivation to Learn Science.. Journal of Educational Psychology, 2016; DOI: 10.1037/edu0000092", "tags": ["bilim tarihi", "bilimciler", "\u00e7ocuklar (pedagoji & pediatri)", "okul"]},
{"source": "bilimfili.com", "url": "https://bilimfili.com/vahsi-buyuk-apeler-ve-cocuklar-alet-kullanmada-ayni-bilissel-altyapiyi-paylasiyorlar/", "category": "psikoloji", "date": "28 \u015eubat 2016", "title": "Yabani B\u00fcy\u00fck Apeler ve \u00c7ocuklar Alet Kullanmada Ayn\u0131 Bili\u015fsel Altyap\u0131y\u0131 Payla\u015f\u0131yor", "content": "K\u00fc\u00e7\u00fck \u00e7ocuklar kar\u015f\u0131lar\u0131na \u00e7\u0131km\u0131\u015f yeni problemleri \u00e7\u00f6zmek i\u00e7in, yeti\u015fkinlerin yard\u0131m\u0131 olmadan, spontane alet kullanma becerileri geli\u015ftirebilirler. Bu davran\u0131\u015f, insan olmayan bir canl\u0131da, b\u00fcy\u00fck apede de g\u00f6zlemleniyor. University of Birmingham\u2019dan ara\u015ft\u0131rmac\u0131lar\u0131n yay\u0131mlad\u0131klar\u0131 \u00e7al\u0131\u015fman\u0131n bulgular\u0131, insanlardaki basit alet kullanma yetene\u011finin geli\u015fmesi i\u00e7in sosyal \u00f6\u011frenmenin gerekli oldu\u011fu g\u00f6r\u00fc\u015f\u00fcyle \u00e7eli\u015fiyor. Lev Vygotsky psikoloji alan\u0131ndaki en etkili isimlerden birisi. Vygotsky\u2019e g\u00f6re, yaln\u0131zca insanlar nas\u0131l alet kullanacaklar\u0131n\u0131 aileden ya da ba\u015fkalar\u0131ndan \u00f6\u011frenebilirler. Ayr\u0131ca, \u00e7ocuklar\u0131n kendili\u011finden elet kullanma becerileri hemen hemen s\u0131f\u0131rd\u0131r. Fakat b\u00fcy\u00fck ape g\u00f6revlerinde \u00e7ocuklar\u0131n alet kullanma yeteneklerini ke\u015ffeden ve Proceedings of the Royal Society B\u2019de yay\u0131mlanan bu \u00e7al\u0131\u015fma Vygotsky\u2019nin \u00f6ne s\u00fcrd\u00fcklerinin aksini iddia ediyor. Ara\u015ft\u0131rmay\u0131 y\u00fcr\u00fcten bilim insanlar\u0131, yabani \u015fempanzeler ve orangutanlarda alet kullanma davran\u0131\u015flar\u0131n\u0131n g\u00f6zlemlendi\u011fi g\u00f6revleri 2,5-3 ya\u015f aral\u0131\u011f\u0131ndaki 50 \u00e7ocu\u011fa uygulad\u0131lar. Ara\u015ft\u0131rma, bu alet davran\u0131\u015flar\u0131n\u0131n alt\u0131nda yatan bili\u015fsel yeteneklerin insanlar ve ya\u015fayan en yak\u0131n akrabalar\u0131 taraf\u0131ndan payla\u015f\u0131ld\u0131\u011f\u0131n\u0131 \u00f6ne s\u00fcr\u00fcyor. Ara\u015ft\u0131rmac\u0131lar\u0131n bulgular\u0131na g\u00f6re; \u00e7ocuklar, kendilerine uygulanan 12 g\u00f6revden 11\u2019inde do\u011fru alet davran\u0131\u015f\u0131n\u0131 kendili\u011finden geli\u015ftirmeyi ba\u015fard\u0131lar. Ayr\u0131ca yabani b\u00fcy\u00fck apelerde s\u0131k\u0131l\u0131kla ortaya \u00e7\u0131kan bu davran\u0131\u015flar \u00e7ocuklarda daha s\u0131kl\u0131kla g\u00f6zlemleniyor. Bu durum, insanlarla b\u00fcy\u00fck apelerin fiziksel bili\u015f yeteneklerinin \u00f6rt\u00fc\u015ft\u00fc\u011f\u00fcne i\u015faret ediyor. Birmingham\u2019s School of Psychology\u2019den Eva Reindl\u2019in belirtti\u011fine g\u00f6re; ara\u015ft\u0131rmac\u0131lar\u0131n b\u00fcy\u00fck apelerin davran\u0131\u015flar\u0131n\u0131 g\u00f6zlemlemekte kulland\u0131klar\u0131 g\u00f6revleri \u00e7ocuklara uygulamas\u0131n\u0131n\u00a0\u00fc\u00e7 tane sebebi var. Birincisi, bu g\u00f6revler \u00e7ocuklara olduk\u00e7a yabanc\u0131 ve \u00e7ocuklar bu g\u00f6revleri \u00e7\u00f6z\u00fcmlemek i\u00e7in sosyal olarak \u00f6\u011frendiklerini kullanam\u0131yorlar. Dolay\u0131s\u0131yla yeni bir davran\u0131\u015f geli\u015ftirmek zorunlar. \u0130kincisi, b\u00fcy\u00fck apeler ve insanlar ekolojik olarak ili\u015fkililer. \u00dc\u00e7\u00fcnc\u00fcs\u00fc de, bu g\u00f6revler sayesinde bili\u015fsel yetenekler a\u00e7\u0131s\u0131ndan t\u00fcrler aras\u0131 kar\u015f\u0131la\u015ft\u0131rma yap\u0131labiliyor. 12 g\u00f6revden birisinde, \u00e7ocuklar\u0131n k\u00fc\u00e7\u00fck bir kutudan topu almak i\u00e7in bir \u00e7ubu\u011fu kald\u0131ra\u00e7 olarak kullanmalar\u0131 gerekiyordu. Ayn\u0131 \u015fekilde, b\u00fcy\u00fck apeler de sert kabuklu \u015feylerin i\u00e7ini a\u00e7mak i\u00e7in \u00e7ubuk benzeri \u015feyler kullan\u0131rlar. \u00c7ocuklara verilen bu g\u00f6revi \u00e7\u00f6zmenin tek yolu alet kullanmakt\u0131, fakat \u00e7ocuklara bu g\u00f6revi\u00a0\u00e7\u00f6zmenin\u00a0bir tek alet kullanarak m\u00fcmk\u00fcn oldu\u011fundan bahsedilmedi. Ayn\u0131 \u00fcniversiteden Dr Claudio Tennie\u2019e g\u00f6re; buradaki fikir, \u00e7ocuklar\u0131n i\u015flenmemi\u015f bir gerecin g\u00f6revi \u00e7\u00f6zmek i\u00e7in gerekli oldu\u011funu \u00e7\u00f6z\u00fcmlemeleriydi. Ara\u015ft\u0131rmac\u0131lar, \u00e7ocuklara g\u00f6revin amac\u0131n\u0131 s\u00f6ylediler. Yani, g\u00f6revin kutu i\u00e7indeki topun d\u0131\u015far\u0131 \u00e7\u0131kar\u0131lmas\u0131 oldu\u011funu anlatt\u0131lar. Fakat bunu bir alet kullanarak yapmalar\u0131 gerekti\u011fini s\u00f6ylemediler. Ara\u015ft\u0131rmac\u0131lar daha sonra, \u00e7ocuklar\u0131n kendili\u011finden do\u011fru alet kullanma becerisini geli\u015ftirip geli\u015ftiremeyeceklerini g\u00f6zlemlediler. Reindl: \u2018\u2019\u0130nsanlar\u0131n alet kullan\u0131mlar\u0131n\u0131n daha karma\u015f\u0131k formlar\u0131 i\u00e7in ger\u00e7ekten de sosyal \u00f6\u011frenmeye ihtiya\u00e7lar\u0131 var. Fakat basit alet davran\u0131\u015flar\u0131 i\u00e7in buna gerek olmad\u0131\u011f\u0131n\u0131 belirledik. B\u00fcy\u00fck ape g\u00f6revleri kullanarak, insan alet k\u00fclt\u00fcr\u00fcn\u00fcn k\u00f6klerinin insanlar, b\u00fcy\u00fck apeler ve potansiyel olarak apeler ve insanlar\u0131n son ortak atalar\u0131 taraf\u0131ndan payla\u015f\u0131ld\u0131\u011f\u0131n\u0131 g\u00f6sterebildik.\u2019\u2019 Ara\u015ft\u0131rmac\u0131lar, tamamen yeni g\u00f6revleri \u00e7ocuklara ve b\u00fcy\u00fck apelere uygulayarak bulgular\u0131n\u0131 geli\u015ftirmeyi planl\u0131yorlar. (Bkz. Bebekler, Yabani Ape Ara\u00e7lar\u0131n\u0131 Kullanmay\u0131 \u0130\u00e7g\u00fcd\u00fcsel Olarak Biliyorlar) \u0130lgili Makale: E. Reindl, S. R. Beck, I. A. Apperly, C. Tennie. Young children spontaneously invent wild great apes\u2019 tool-use behaviours.Proceedings of the Royal Society B: Biological Sciences, 2016; 283 (1825): 20152402 DOI: 10.1098/rspb.2015.2402 Kaynak: University of Birmingham", "tags": ["\u00e7ocuklar (pedagoji & pediatri)", "Eteneli-memeliler alts\u0131n\u0131f\u0131 (Eutheria)", "hayvanbilim (zooloji)", "insan evrimi", "insanbilim (antropoloji)", "Memeliler s\u0131n\u0131f\u0131 (Mammalia)", "primatoloji"]},
{"source": "bilimfili.com", "url": "https://bilimfili.com/aptalca-hatalar-yapmanin-psikolojisi/", "category": "psikoloji", "date": "29 \u015eubat 2016", "title": "Aptalca Hatalar Yapman\u0131n Psikolojisi", "content": "Zaman zaman hepimiz aptalca hatalar yapar\u0131z. Tarih bunun \u00f6rnekleriyle doludur. Efsaneye g\u00f6re, Truval\u0131lar, Yunanlar\u0131n devasa bir tahta attan olu\u015fan \u201chediyesini\u201d kabul ettiler ve Yunan sava\u015f\u00e7\u0131lar\u0131n dolu oldu\u011fu at\u0131n i\u00e7erisinden bir ordu \u00e7\u0131kt\u0131. Pisa Kulesi hen\u00fcz tamamlanmadan e\u011fik oldu\u011fu fark edilmi\u015fti. Daha yak\u0131n zamana gelindi\u011finde, Frans\u0131z Devleti raylara b\u00fcy\u00fck gelen\u00a0yeni tren filosuna 15 milyar dolar harcad\u0131. Bu hadiseleri kolayl\u0131kla aptalca hatalar olarak tan\u0131mlayabiliriz. Daha g\u00fcndelik seviyede ise, \u015fans kuponlar\u0131na paralar yat\u0131r\u0131yor, \u00e7ok h\u0131zl\u0131 ara\u00e7 kullan\u0131yor ve sosyal medyada daha sonra pi\u015fman olaca\u011f\u0131m\u0131z \u015feyler payla\u015f\u0131yoruz. Peki bu eylemlerimizi k\u00f6t\u00fc \u015fans\u0131n aksine aptalca hatalar olarak adland\u0131ran alg\u0131m\u0131z\u0131 tam olarak \u015fekillendiren nedir? G\u00f6r\u00fcn\u00fc\u015fte ak\u0131ls\u0131zca eylemler olmas\u0131 m\u0131? Sonu\u00e7lar\u0131n\u0131n ciddiyeti mi? Bu hatalara dahil olan insanlar\u0131n sorumluluklar\u0131 m\u0131? \u0130\u015fte bilim bize bu sorular\u0131n cevab\u0131n\u0131 bulmam\u0131zda yard\u0131mc\u0131 oluyor. Intelligence \u2018da yay\u0131mlanan bir \u00e7al\u0131\u015fmada, Balazs Aczel ve beraberindeki ara\u015ft\u0131rma ekibi \u201cyap\u0131lacak aptalca \u015feyler\u201d c\u00fcmlesini aratarak The Huffington Post ve TMZ gibi kaynaklardan aptalca hatalar\u0131 anlatan hikayelerin bir derlemesini olu\u015fturdular. Hikayenin birisinde eve giren bir h\u0131rs\u0131z\u0131n, televizyon \u00e7ald\u0131\u011f\u0131 ancak kumandas\u0131n\u0131 evde unuttu\u011funu fark edince geri d\u00f6nd\u00fc\u011f\u00fc\u00a0anlat\u0131l\u0131yor. Bir di\u011ferinde ise; cep telefonu \u00e7almak maksad\u0131yla bir ma\u011fazaya giren h\u0131rs\u0131zlar\u0131n cep telefonu yerine a\u00e7\u0131k GPS cihazlar\u0131n\u0131 \u00e7ald\u0131\u011f\u0131 ve polise tam konumlar\u0131n\u0131 bildirmelerine sebep olduklar\u0131 anlat\u0131l\u0131yor. Ara\u015ft\u0131rmac\u0131lar, \u00fcniversite \u00f6\u011frencilerinden olu\u015fan bir kat\u0131l\u0131mc\u0131 gruptan her hikayeyi; insanlar\u0131n sorumluluklar\u0131, durumun etkisi, sonu\u00e7lar\u0131n ciddiyeti ve di\u011fer fakt\u00f6rleri g\u00f6z \u00f6n\u00fcne alarak oylamalar\u0131n\u0131 istedi. Kat\u0131l\u0131mc\u0131lar\u0131n verdikleri oylar\u0131n analiz edilmesinin ard\u0131ndan aptalca hatalara dair \u00fc\u00e7 \u00e7e\u015fit\u00a0ortaya \u00e7\u0131kt\u0131. Bunlardan ilki; ki\u015finin g\u00fcveninin yeteneklerinin \u00f6n\u00fcne ge\u00e7mesi. Pitssburgh\u2019dan bir adam herhangi bir k\u0131l\u0131k de\u011fi\u015fimi yapmadan y\u00fcz\u00fcne s\u00fcrd\u00fc\u011f\u00fc limon suyu ile g\u00fcvenlik kameralar\u0131na yakalanmayaca\u011f\u0131na inanarak g\u00fcpeg\u00fcnd\u00fcz iki bankay\u0131\u00a0soydu. G\u00fcven-beceri ba\u011flant\u0131s\u0131zl\u0131\u011f\u0131, sosyal psikologlar David Dunning ve Justin Kruger\u2019in bir \u00e7al\u0131\u015fmas\u0131ndan sonra Dunning-Kruger Etkisi olarak isimlendirildi. Dunning ve Kruger ikilisi y\u00fcr\u00fctt\u00fckleri ara\u015ft\u0131rmada Cornell \u00dcniversitesi\u2019nden lisans \u00f6\u011frencilerini; mizah, mant\u0131k ve dil bilgisi testlerine soktular ve daha sonra \u00f6\u011frencilerden di\u011fer konulara k\u0131yasla hangisinde daha ba\u015far\u0131l\u0131 olduklar\u0131n\u0131 d\u00fc\u015f\u00fcnd\u00fcklerini oylamalar\u0131n\u0131 istediler. En k\u00f6t\u00fc puanlar\u0131n elde edildi\u011fi testlerde \u00f6\u011frenciler %12\u2019lik dilimin i\u00e7erisinde yer almalar\u0131na ra\u011fmen kendilerinin %62\u2019lik ba\u015far\u0131 elde ettikleri tahmininde bulundular. Sonu\u00e7lar\u0131n de\u011ferlendirildi\u011fi a\u015famada, Dunning \u015f\u00f6yle diyor: \u201cK\u00f6t\u00fc sonu\u00e7 elde edenler \u2013ki hepimiz bir \u015feylerde mutlaka k\u00f6t\u00fcy\u00fczd\u00fcr\u2013 d\u00fc\u015f\u00fcncelerinin kusurlar\u0131n\u0131 g\u00f6rmede ya da cevaplar\u0131n\u0131n yetersizli\u011fini g\u00f6rmede ba\u015far\u0131s\u0131zlar.\u201d Yani en k\u00f6t\u00fc performans sergiledi\u011fimiz \u015feylerde bazen en iyi performans\u0131 sergiledi\u011fimizi d\u00fc\u015f\u00fcn\u00fcyoruz. Say\u0131s\u0131z politik skandal\u0131n da g\u00f6sterdi\u011fi \u00fczere, ikinci tip aptalca hatalar; d\u00fc\u015f\u00fcncesizce hareket etmekten kaynaklan\u0131yor. Amerikal\u0131 bir milletvekili Anthony Weiner facebookta tan\u0131\u015ft\u0131\u011f\u0131 bir kad\u0131na \u00e7\u0131plak foto\u011fraflar\u0131n\u0131 ve sapk\u0131n mesajlar g\u00f6ndermi\u015fti. (\u0130stifas\u0131n\u0131n ard\u0131ndan Weiner, Carlos Danger takma ismiyle siber sap\u0131kl\u0131klar\u0131na devam etti. 2013 y\u0131l\u0131nda New York belediye ba\u015fkanl\u0131\u011f\u0131 se\u00e7imlerindeki deste\u011fini abartan Weiner tam burada Dunning-Kruger Etkisinin a\u011f\u0131na d\u00fc\u015ft\u00fc.) Aptalca hatalar\u0131n son \u00e7e\u015fidi ise; dikkat bo\u015fluklar\u0131 \u2014 Homer Simpson\u2019\u0131n \u201cD\u2019oh\u201d anlar\u0131n\u0131 bilirsiniz. Bir anl\u0131k dikkatsizlikle yap\u0131lan aptalca hatalar. B\u00f6ylesi durumlarda ki\u015fi dikkatini yo\u011funla\u015ft\u0131rd\u0131\u011f\u0131 \u015feye dair odaklanmas\u0131n\u0131 bir anl\u0131k kaybetmesiyle, \u00fczerinde yo\u011funla\u015ft\u0131\u011f\u0131 i\u015fi tamamen berbat etmesi olarak ortaya \u00e7\u0131kar. Gole giden topu kurtaran kalecinin, oyuna sokaca\u011f\u0131 topu trib\u00fcnlere do\u011fru vurmas\u0131 gibi. Ancak Aczel ve beraberindeki ekibin analizleri kat\u0131l\u0131mc\u0131lar\u0131n b\u00f6yle hatalar\u0131 g\u00f6rece daha az aptall\u0131klar kategorisinde g\u00f6rd\u00fcklerini ortaya koyuyor. Elbette ki, insan hatas\u0131n\u0131 tamamen ortadan kald\u0131rman\u0131n m\u00fcmk\u00fcn olabilece\u011fini d\u00fc\u015f\u00fcnmek ger\u00e7ek\u00e7i bir d\u00fc\u015f\u00fcn\u00fc\u015f de\u011fildir. \u0130nsan daima hata yapacakt\u0131r. Ancak, bu ara\u015ft\u0131rma; hatalar\u0131m\u0131za ve aptall\u0131klar\u0131m\u0131za dair daha iyi bir kavray\u0131\u015f sa\u011flamam\u0131za olanak sunuyor ve hatalar\u0131m\u0131z\u0131 en aza indirme noktas\u0131nda d\u00fc\u015f\u00fcnmeye nereden ba\u015flamam\u0131z gerekti\u011fine dair ipu\u00e7lar\u0131 veriyor. Ara\u015ft\u0131rma ayn\u0131 zamanda da bir\u00e7o\u011fumuzun ortak zaaflar\u0131 oldu\u011funu ortaya koyuyor. Hepimiz, yeteneklerimizi abartmaya, d\u00fc\u015f\u00fcncesizce hareket etmeye ve dikkat bo\u015fluklar\u0131na d\u00fc\u015fmeye meyilliyizdir.", "tags": ["d\u00fc\u015f\u00fcnceler", "insan davran\u0131\u015flar\u0131 (davran\u0131\u015f bilimleri)"]},
{"source": "bilimfili.com", "url": "https://bilimfili.com/dikkat-eksikligi-ve-hiperaktivite-bozuklugu-olan-cocuklari-anlamak/", "category": "psikoloji", "date": "28 \u015eubat 2016", "title": "Dikkat Eksiklikli Hiperaktivite Bozuklu\u011fu Olan \u00c7ocuklar\u0131 Anlamak", "content": "Okulda dikkat g\u00f6sterme konusunda zorluk \u00e7ekme, akranlar\u0131yla ileti\u015fim kurmada sorunlar ya\u015fama ve daha bir\u00e7ok belirtisiyle birlikte Dikkat Eksikli\u011fi ve Hiperaktivite Bozuklu\u011funun (ADHD) b\u00fct\u00fcn semptomlar\u0131 ileti\u015fim i\u00e7in yan\u0131lt\u0131c\u0131 olabilir. Ancak \u0130sve\u00e7li animat\u00f6r Erik Rosenlund\u00a0konuyla ilgili haz\u0131rlad\u0131\u011f\u0131\u00a0\u201cFalling Letters\u201d isimli k\u0131sa animasyon videosu ile hi\u00e7bir \u015fey s\u00f6ylemeden bir\u00e7ok \u015fey anlatmay\u0131 ba\u015farm\u0131\u015f. A\u015fa\u011f\u0131daki diyalogsuz k\u0131sa film, k\u00fc\u00e7\u00fck bir \u00e7ocu\u011fun s\u0131n\u0131fta, yemekhanede ve durakta otob\u00fcs beklerken ilgisinin ve dikkatinin da\u011f\u0131lmas\u0131n\u0131 ve dahas\u0131 duygular\u0131n\u0131 anlayabilecek birisini bulmakta ya\u015fad\u0131\u011f\u0131 zorluklar\u0131 g\u00f6steriyor. Dikkat eksikli\u011fi ve hiperaktivite bozuklu\u011funa (ADHD) sahip \u00e7ocuklar (ve yeti\u015fkinler); stres, anksiyete ve karamsarl\u0131k gibi durumlara sebep olabilen uyku eksikli\u011fi probleminin en b\u00fcy\u00fck risk gruplar\u0131ndan birisidir. ADHD bireyler \u00fczerinde 2006 y\u0131l\u0131nda yap\u0131lan bir \u00e7al\u0131\u015fmada; bu bireylerin uyku apnesi karakteristikleri ve g\u00fcnd\u00fcz uyku hali g\u00f6stermeye daha yatk\u0131n olduklar\u0131 bulgusuna eri\u015fildi. Hen\u00fcz tam olarak nedenini a\u00e7\u0131klayamasalar da, ara\u015ft\u0131rmac\u0131lar; dikkat eksikli\u011fi ve hiperaktivite bozuklu\u011funun, uyku eksikli\u011finin ve uyku problemlerinin birbirleriyle ba\u011flant\u0131l\u0131 oldu\u011funu d\u00fc\u015f\u00fcn\u00fcyorlar.", "tags": ["\u00e7ocuklar (pedagoji & pediatri)", "Dikkat eksiklikli hiperaktivite bozuklu\u011fu"]},
{"source": "bilimfili.com", "url": "https://bilimfili.com/insan-cigligi-bilimi-ve-yeni-bulgular/", "category": "psikoloji", "date": "20 Temmuz 2015", "title": "\u0130nsan \u00c7\u0131\u011fl\u0131\u011f\u0131 Bilimi ve Yeni Bulgular", "content": "New York \u00dcniversitesi konu\u015fma ve dil i\u015flemleri laboratuvar\u0131 y\u00f6neticisi ve ara\u015ft\u0131rman\u0131n ba\u015f yazar\u0131 David Poeppel : \u201cE\u011fer insanlara \u00e7\u0131\u011fl\u0131klar\u0131n \u00f6zelli\u011fini soracak olursan\u0131z, size \u00e7\u0131\u011fl\u0131klar\u0131n y\u00fcksek sesli olduklar\u0131n\u0131 s\u00f6ylerler. Ancak \u00e7ok y\u00fcksek sese sahip ve hatta y\u00fcksek perdeden \u00e7ok fazla ses \u00e7e\u015fidi vard\u0131r, bu nedenle \u00e7\u0131\u011fl\u0131klar\u0131n kom\u00fcnikatif (ileti\u015fimsel) kontekstte bir i\u015flevi olmal\u0131d\u0131r\u201d a\u00e7\u0131klamas\u0131n\u0131 yapt\u0131. \u0130nsanlar \u00e7e\u015fit \u00e7e\u015fit anlaml\u0131 sesler \u00e7\u0131karabilmektedir. Bizi insan yapan etmenlerden biri de, kulaklar\u0131m\u0131z\u0131n; \u00fcnl\u00fc ve \u00fcns\u00fczlerin birle\u015fmesinden olu\u015fan farkl\u0131 konu\u015fma paternlerini ay\u0131rt edebilme yetene\u011fidir. Bu yetene\u011fin alt\u0131nda, seslerin t\u00fcr\u00fcm\u00fcze ait bir di\u015fiye mi yoksa erke\u011fe mi ait oldu\u011funu, ba\u015fka bir t\u00fcre mi ait oldu\u011funu anlayabilmek de bulunur. Bu ses bilgisinin beyinde nerede i\u015flendi\u011fi biliniyor, ancak beyinde bir b\u00f6lge var ve bilimciler buran\u0131n insan ileti\u015fimi ile hi\u00e7 bir alakas\u0131 olmad\u0131\u011f\u0131n\u0131 varsay\u0131yorlar. Tam bu noktada da \u2018\u00e7\u0131\u011fl\u0131k\u2019 devreye giriyor. Bug\u00fcne kadar \u00fczerine \u00e7ok az ara\u015ft\u0131rma yap\u0131lm\u0131\u015f olan \u2018insan \u00e7\u0131\u011fl\u0131\u011f\u0131\u2019 \u00e7al\u0131\u015fmas\u0131n\u0131 y\u00fcr\u00fcten Poeppel ve \u015fu an University of Geneva\u2019de bulunan Post Doktora \u00f6\u011frencisi Luc Arnal \u00e7\u0131\u011fl\u0131klar\u0131n \u00f6zelliklerini ara\u015ft\u0131rmak \u00fczere bir dizi analiz ger\u00e7ekle\u015ftirdi. \u0130nsan \u00e7\u0131\u011fl\u0131\u011f\u0131 deposu diye bir \u015fey olmad\u0131\u011f\u0131 i\u00e7in, YouTube kay\u0131tlar\u0131, pop\u00fcler filmler ve g\u00f6n\u00fcll\u00fc \u00e7\u0131\u011fl\u0131k atmak isteyen insanlardan yararland\u0131lar. G\u00f6n\u00fcll\u00fc insanlardan da laboratuvarda bulunan ses kabininin i\u00e7inde ellerinden gelenin en iyisini yapmalar\u0131 istendi. \u0130\u015fitme ile ilgili n\u00f6ronlar\u0131 uyarmalar\u0131na g\u00f6re ses dalgalar\u0131n\u0131 tespit eden ara\u015ft\u0131rmac\u0131lar, \u00e7\u0131\u011fl\u0131klar\u0131n; \u015fu ana kadar bilim insanlar\u0131 taraf\u0131ndan insan ileti\u015fimi i\u00e7in \u00f6nemli oldu\u011fu d\u00fc\u015f\u00fcnmedikleri akustik bilgiler ta\u015f\u0131d\u0131\u011f\u0131n\u0131 ortaya \u00e7\u0131kard\u0131. Ekip taraf\u0131ndan \u00e7\u0131\u011fl\u0131klar\u0131n i\u015fitsel spektrumun hat\u0131r\u0131 say\u0131l\u0131r b\u00fcy\u00fck bir k\u00fctlesini i\u015fgal ettikleri bulundu ve di\u011fer t\u00fcm \u00e7e\u015fit sesler \u00fczerine yap\u0131lan \u00e7al\u0131\u015fmalar ile bu b\u00f6lgenin yaln\u0131zca \u00e7\u0131\u011fl\u0131klara ait olup olmad\u0131\u011f\u0131 da ara\u015ft\u0131r\u0131ld\u0131. Bir dizi deney ile bu g\u00f6zlemin ve \u00f6nermenin de do\u011fru oldu\u011fu ortaya \u00e7\u0131kt\u0131. Konu\u015fma ve \u015fark\u0131 s\u00f6yleme ile kar\u015f\u0131la\u015ft\u0131r\u0131ld\u0131\u011f\u0131nda (hatta farkl\u0131 diller aras\u0131nda da) b\u00f6lgenin \u00e7\u0131\u011fl\u0131\u011fa ait oldu\u011fu g\u00f6r\u00fcld\u00fc. Tek istisna ise ev ve arabalar\u0131m\u0131zda kulland\u0131\u011f\u0131m\u0131z alarm sesleri oldu ve alarmlar\u0131n da ayn\u0131 aktivasyonu sa\u011flad\u0131\u011f\u0131 g\u00f6zlemlendi. \u00c7\u0131\u011fl\u0131k ve alarmlar\u0131n di\u011fer seslerden ayr\u0131lmas\u0131n\u0131n sebebi olan\u00a0\u00f6zellik ise akustik biliminde (roughness) \u2018 dalgal\u0131l\u0131k \u2018 olarak an\u0131l\u0131r. Bu \u00f6zellik sesin ne h\u0131zda y\u00fcksekli\u011fini de\u011fi\u015ftirdi\u011fini tan\u0131mlar. Normal g\u00fcndelik konu\u015fma 4 ila 5 Hz (Hertz) civar\u0131nda farklar ile ses y\u00fcksekli\u011fi dalgas\u0131 g\u00f6sterir. Ancak \u00e7\u0131\u011fl\u0131klar \u00e7ok h\u0131zl\u0131 de\u011fi\u015febilir. (30 ila 150 Hz aras\u0131ndaki h\u0131zlarla) Ses \u00f6zelli\u011fi olan roughness \u2013 dalgal\u0131l\u0131k \u2013 insan \u00e7\u0131\u011fl\u0131\u011f\u0131n\u0131n korku g\u00f6stergesi olma durumunun tan\u0131mlanmas\u0131nda da kullan\u0131l\u0131yor \u2013 G\u00f6rsel : Luc Arnal \u00a0 Ara\u015ft\u0131rma ekibi insanlardan, \u00e7\u0131\u011fl\u0131klar\u0131 korkutuculuklar\u0131na g\u00f6re de\u011ferlendirmelerini istedi\u011finde sonu\u00e7, en y\u00fcksek dalgal\u0131l\u0131\u011fa sahip olan sesin (en y\u00fcksek h\u0131zda -Hz- ses y\u00fcksekli\u011finin de\u011fi\u015fim g\u00f6sterdi\u011fi sesler) en korkutucu se\u00e7ilmesi oldu. \u00c7\u0131\u011fl\u0131k olmayan bir sesi modifiye ederek daha dalgal\u0131 hale ve dolay\u0131s\u0131yla \u00e7\u0131\u011fl\u0131\u011fa d\u00f6n\u00fc\u015ft\u00fcrmek de m\u00fcmk\u00fcn. Bu sonuca ba\u011fl\u0131 olarak da ara\u015ft\u0131rmac\u0131lar insan beyninin amigdala b\u00f6lgesinde korku tepkisini daha b\u00fcy\u00fck aktivasyon ile yaratan \u00f6zelli\u011fin \u2018dalgal\u0131l\u0131k\u2019 oldu\u011funa kanaat getirdi. Ara\u015ft\u0131rmac\u0131lar, insan \u00e7\u0131\u011fl\u0131\u011f\u0131n\u0131 ; \u00f6zellikle de yeni do\u011fan \u00e7\u0131\u011fl\u0131\u011f\u0131n\u0131, ara\u015ft\u0131rmaya , bu \u00e7\u0131\u011fl\u0131klar\u0131n kaba \u00e7\u0131\u011fl\u0131klar olup olmad\u0131\u011f\u0131n\u0131 test etmek i\u00e7in laboratuvarda devam etmeyi planl\u0131yor. Ayr\u0131ca ekip, analizlerini ; t\u00fcrler aras\u0131nda bu davran\u0131\u015f\u0131n nas\u0131l korunup ge\u00e7ti\u011fini denemek i\u00e7in hayvan \u00e7\u0131\u011fl\u0131klar\u0131na uygulamak da istiyor. Poeppel\u2019e g\u00f6re \u00e7\u0131\u011fl\u0131klar ger\u00e7ekten de i\u015fe yar\u0131yor. Herkesin yapt\u0131\u011f\u0131 en eski seslerden biri olan \u00e7\u0131\u011fl\u0131k her k\u00fclt\u00fcrde her \u00e7a\u011fda bulunuyordu. Bu sebepten \u00f6t\u00fcr\u00fc ara\u015ft\u0131rmac\u0131lar da, vokalizasyon s\u00f6z konusu iken t\u00fcm insanlar\u0131n beyninde ortak olan mekanizmay\u0131 ara\u015ft\u0131rmak i\u00e7in en uygun yolun buradan (her \u00e7e\u015fit\u00a0insan\u0131n \u00e7\u0131\u011fl\u0131\u011f\u0131n\u0131 ve uyar\u0131lan\u00a0\u00a0b\u00f6lgeleri incelemek) ge\u00e7ti\u011fini d\u00fc\u015f\u00fcnd\u00fcler. \u00a0 Referans :\u00a0Arnal et al. Human Screams Occupy a Privileged Niche in the Communication Soundscape. Current Biology, 2015 DOI:10.1016/j.cub.2015.06.043", "tags": ["insan davran\u0131\u015flar\u0131 (davran\u0131\u015f bilimleri)"]},
{"source": "bilimfili.com", "url": "https://bilimfili.com/orkestra-dersleri-ogrenme-ve-okuma-yetenegini-koruyor/", "category": "psikoloji", "date": "22 Temmuz 2015", "title": "Orkestra Dersleri, \u00d6\u011frenme ve Okuma Yetene\u011fini Koruyor", "content": "Beyniniz i\u00e7in herhangi bir m\u00fczik enstr\u00fcman\u0131n\u0131 \u00e7almak \u00e7ok faydal\u0131d\u0131r. M\u00fczisyen olmayan \u00a0\u00e7ocuklarla\u00a0kar\u015f\u0131la\u015ft\u0131r\u0131ld\u0131\u011f\u0131nda, gitar \u00e7alabilen ya da bir trombon \u00fcfleyebilen \u00e7ocuklar, daha iyi kelime bilgisine sahip \u015fekilde daha iyi okurlar oluyorlar. Yeni bir \u00e7al\u0131\u015fma ile bu bilimsel yarg\u0131 ergenlik d\u00f6nemindeki gen\u00e7ler seviyesine kadar geni\u015fletildi. Sinirbilimciler iki ayr\u0131 lise ya\u015flar\u0131nda deney grubunu \u00fc\u00e7 y\u0131ll\u0131k bir s\u00fcre\u00e7te birbiri ile kar\u015f\u0131la\u015ft\u0131rd\u0131 : Bir grupta ilk m\u00fczikal enstr\u00fcmanlar\u0131n\u0131 bando (m\u00fczik grubu) s\u0131n\u0131f\u0131nda \u00f6\u011frenen \u00f6\u011frenciler, di\u011ferinde ise tamamiyle fiziksel ve beden e\u011fitimine odaklanm\u0131\u015f \u00f6\u011frenciler bulunuyordu. 3 y\u0131l\u0131n sonunda, bir enstr\u00fcmanla ilgilenen ve \u00e7alan \u00f6\u011frencilerin, sporcu olan arkada\u015flar\u0131na nazaran konu\u015fma ifadelerini, sesleri, kelimeleri ve heceleri daha iyi tespit edip alg\u0131lad\u0131klar\u0131 fark edildi. Bug\u00fcn itibariyle Proceedings of the National Academy of Sciences\u2018da yay\u0131mlanan \u00e7al\u0131\u015fmada, ara\u015ft\u0131rmac\u0131lar; \u00e7ocuklar\u0131n b\u00fcy\u00fcd\u00fck\u00e7e dil gibi yeni bilgileri edinme ve saklama yetene\u011fi azalmaya ba\u015fl\u0131yor. Bu bulgulara g\u00f6re m\u00fczikal e\u011fitim ve pratik bu \u00f6\u011frenme penceresini daha uzun s\u00fcre a\u00e7\u0131k tutmaya yarayabilir. Ancak elbette m\u00fczi\u011fin faydas\u0131 sadece onu \u00fcretenlere veya icra edenlere de\u011fildir; sadece ilgilenenler bile baz\u0131 notlar\u0131n\u0131 4\u2019ten 5\u2019e \u00e7\u0131karabilir. \u00a0 Referans : Sciencemag.org, The benefits of band class, news.sciencemag.org/brain-behavior/2015/07/benefits-band-class", "tags": ["m\u00fczik", "\u00f6\u011frenme", "okuma"]},
{"source": "bilimfili.com", "url": "https://bilimfili.com/duygulari-duzenleyen-yetenek-ortaya-cikiyor/", "category": "psikoloji", "date": "27 Temmuz 2015", "title": "Beyin Yap\u0131s\u0131, Duygular\u0131 D\u00fczenleyen Yetene\u011fi Ortaya \u00c7\u0131kar\u0131yor", "content": "Hepimiz, ne s\u0131kl\u0131kta mutlu, \u00fczg\u00fcn ya da k\u0131zg\u0131n oldu\u011fumuz ve bu duygular\u0131n ne kadar g\u00fc\u00e7l\u00fc ifade edildi\u011fi noktas\u0131nda farkl\u0131l\u0131k g\u00f6steririz. Bu \u00e7e\u015fitlilik ki\u015fili\u011fimizin bir par\u00e7as\u0131d\u0131r ve toplumdaki \u00e7e\u015fitlili\u011fi art\u0131ran pozitif bir y\u00f6n olarak g\u00f6r\u00fcn\u00fcr. Fakat, baz\u0131 insanlar duygular\u0131n\u0131 d\u00fczenlemede g\u00fc\u00e7l\u00fck ya\u015farlar ve bu durum i\u015flerinde, ailelerinde ve sosyal ya\u015famlar\u0131nda ciddi etkilere sahiptir. Bu ki\u015filere; s\u0131n\u0131r ki\u015filik bozuklu\u011fu ya da anti-sosyal ki\u015filik bozuklu\u011fu gibi duygusal istikrars\u0131zl\u0131k tan\u0131s\u0131 konulabilir. Ge\u00e7mi\u015fte yap\u0131lan \u00e7al\u0131\u015fmalar, duygusal istikrars\u0131zl\u0131k tan\u0131s\u0131 konulan insanlar\u0131n belirli beyin b\u00f6lgelerindeki hacimde azalma g\u00f6r\u00fcld\u00fc\u011f\u00fcn\u00fc ortaya koyuyor. Bilim insanlar\u0131, bu b\u00f6lgelerin sa\u011fl\u0131kl\u0131 bireylerde de g\u00f6r\u00fclebilen duygu d\u00fczenleme yetisindeki \u00e7e\u015fitlilikle ili\u015fkili olup olmad\u0131\u011f\u0131n\u0131 \u00f6\u011frenmek istediler. Mevcut \u00e7al\u0131\u015fmada, 87 sa\u011fl\u0131kl\u0131 bireye klinik anketi uyguland\u0131 ve bireylere g\u00fcnl\u00fck ya\u015famlar\u0131nda duygular\u0131n\u0131 d\u00fczenlemede ya\u015fad\u0131klar\u0131 sorunlar\u0131 derecelendirmeleri istendi. Daha sonras\u0131nda kat\u0131l\u0131mc\u0131lar\u0131n beyinleri MRI ile tarand\u0131. Testler sonucunda, duygular\u0131n\u0131 d\u00fczenlemede sorun ya\u015fad\u0131klar\u0131n\u0131 belirten sa\u011fl\u0131kl\u0131 bireylerin orbitofrontal korteks olarak adland\u0131r\u0131lan alt frontal lobdaki bir b\u00f6lgenin daha k\u00fc\u00e7\u00fck hacimde oldu\u011fu g\u00f6r\u00fcld\u00fc. Daha fazla sorun ya\u015fayanlarda daha k\u00fc\u00e7\u00fck hacim g\u00f6zlemlendi. \u00d6te yandan s\u0131n\u0131r ki\u015filik bozuklu\u011fu ve anti-sosyal ki\u015filik bozuklu\u011fu tan\u0131s\u0131 konulan insanlarda da ayn\u0131 b\u00f6lgenin k\u00fc\u00e7\u00fck hacimde oldu\u011fu biliniyor. \u00d6te yandan; beynin duygular\u0131 d\u00fczenlemede \u00f6nemli di\u011fer b\u00f6lgelerinde de ayn\u0131 sonu\u00e7lar g\u00f6r\u00fcld\u00fc.  Makalenin yazarlar\u0131ndan Karolinska Institutet Klinik Sinirbilimi Departman\u0131ndan Do\u00e7. Dr. Predrag Petrovic sonu\u00e7lar\u0131 \u015f\u00f6yle de\u011ferlendirdi: \u201cSonu\u00e7lar, duygular\u0131m\u0131z\u0131 d\u00fczenleme yetimizde bir s\u00fcreklilik oldu\u011fu fikrini destekliyor ve e\u011fer spektrumun a\u015f\u0131r\u0131 ucunda iseniz, toplumdaki ili\u015fkilerinizde sorun ya\u015faman\u0131z daha muhtemeldir ve bu durum psikiyatrik tan\u0131lara yol a\u00e7ar. Bu d\u00fc\u015f\u00fcnceye g\u00f6re, bu tarz bozukluklar; vakaya sahip olun ya da olmay\u0131n kategorik olarak g\u00f6r\u00fclmemelidir. Daha ziyade, populasyonun normal \u00e7e\u015fitlili\u011findeki a\u015f\u0131r\u0131 bir varyant olarak g\u00f6r\u00fclmelidir.\u201d Ara\u015ft\u0131rma Referans\u0131: P. Petrovic, C. J. Ekman, J. Klahr, L. Tigerstrom, G. Ryden, A. G. M. Johansson, C. Sellgren, A. Golkar, A. Olsson, A. Ohman, M. Ingvar, M. Landen. Significant gray matter changes in a region of the orbitofrontal cortex in healthy participants predicts emotional dysregulation. Social Cognitive and Affective Neuroscience, 2015; DOI:10.1093/scan/nsv072Kaynak:\u00a0Karolinska Institutet. \u201cBrain structure reveals ability to regulate emotions.\u201d ScienceDaily. ScienceDaily, 24 July 2015. <www.sciencedaily.com/releases/2015/07/150724105434.htm>.", "tags": ["beyin", "duygular"]},
{"source": "bilimfili.com", "url": "https://bilimfili.com/ebeveynler-cocuklarinin-mutluluk-seviyesini-oldugundan-yuksek-dusunuyor/", "category": "psikoloji", "date": "2 A\u011fustos 2015", "title": "Ebeveynler \u00c7ocuklar\u0131n\u0131n Mutluluk Seviyesini Oldu\u011fundan Y\u00fcksek D\u00fc\u015f\u00fcn\u00fcyor", "content": "Ebeveynler kendi hislerine ve mutluluk seviyelerine g\u00f6re, \u00e7ocuklar\u0131n\u0131n mutluluklar\u0131n\u0131 do\u011fru tahmin edemiyor ve \u00e7o\u011funlukla \u00e7ocu\u011fun ger\u00e7ek hislerinden \u00e7ok daha fazla mutlu oldu\u011funu d\u00fc\u015f\u00fcnme e\u011filimi g\u00f6steriyor. Yeni bir ara\u015ft\u0131rmaya g\u00f6re, ebeveynlerin \u00e7ocuklar\u0131n\u0131n mutlulu\u011fu ile ilgili tahminleri, \u00e7ocuklar\u0131n kendi de\u011ferlendirmelerinden \u00e7ok farkl\u0131 olabiliyor. Plymouth University Psikologlar\u0131n\u0131n y\u00fcr\u00fctt\u00fc\u011f\u00fc ara\u015ft\u0131rmaya g\u00f6re, 10 \u2013 11 ya\u015flar\u0131ndaki \u00e7ocuklar\u0131n ebeveynleri, \u00e7ocuklar\u0131n\u0131n mutluluk seviyesini normalden \u00e7ok fazla tahmin ediyor. 15- 16 ya\u015f grubu ebeveynleri ise yine \u00e7ocuklar\u0131n de\u011ferlendirmelerinden 11 \u2013 12 ya\u015f grubu ebeveynlerine g\u00f6re; \u00e7ok daha y\u00fcksek oldu\u011funu\u00a0tahmin ediyor. Journal of Experimental Child Psychology\u2018de yay\u0131mlanan \u00e7al\u0131\u015fmada bu farkl\u0131l\u0131klar,\u00a0ebeveynlerin\u00a0b\u00fct\u00fcn aileyi birlikte de\u011ferlendirirken a\u011f\u0131rl\u0131kl\u0131\u00a0olarak kendi hislerine dayanmalar\u0131 olarak kendini g\u00f6steren \u2018egosantrik \u00f6nyarg\u0131\u2019 ile ili\u015fkilendirildi. \u00c7ocuklar ve ergenlerin mutluluklar\u0131, son d\u00f6nem ara\u015ft\u0131rmalar\u0131 ile dikkat \u00e7ekmeye ve incelenmeye ba\u015fland\u0131, ancak bunun tespiti i\u00e7in ebeveyn raporlar\u0131na dayanan ara\u015ft\u0131rmalar\u0131n nas\u0131l sorunlar \u00e7\u0131karabilece\u011fi de g\u00f6r\u00fclm\u00fc\u015f oldu. Ara\u015ft\u0131rmac\u0131lar, bu \u00e7al\u0131\u015fman\u0131n \u00e7ok de\u011ferli bilgiler ve \u00e7\u0131kar\u0131mlar sa\u011flayabilece\u011fini d\u00fc\u015f\u00fcn\u00fcyor. Hem \u00e7ocuk geli\u015fimi, hem aile mutlulu\u011fu hem de ebeveyn-\u00e7ocuk ili\u015fkisinin y\u00f6netilmesi ve geli\u015ftirilmesi i\u00e7in yeni y\u00f6ntemleri de ortaya \u00e7\u0131karabilece\u011fini d\u00fc\u015f\u00fcn\u00fcyor. Ara\u015ft\u0131rmada, \u0130spanya\u2019daki iki farkl\u0131 okuldan 357 \u00e7ocuk ve ergene\u00a0, ebeveynleriyle birlikte anket uyguland\u0131. Mutluluk seviyeleri de kendi beyanlar\u0131na dayal\u0131 \u00f6l\u00e7\u00fcm ve numaraland\u0131rma \u015fekillerine g\u00f6re saptand\u0131. Sonu\u00e7lar ortaya \u00e7\u0131kt\u0131\u011f\u0131nda ise, ebeveynlerin \u00e7ocuklar\u0131n\u0131n mutluluk seviyelerini kendi mutluluklar\u0131na yak\u0131n bir seviyeye do\u011fru art\u0131rma e\u011filiminde olduklar\u0131 g\u00f6r\u00fcld\u00fc. \u00c7o\u011funlukla da bunu yapmakla beraber, \u00e7ocu\u011fa ait olan raporla g\u00f6zle g\u00f6r\u00fcl\u00fcr ciddi farkl\u0131l\u0131klar olu\u015ftu\u011fu g\u00f6zlemlendi. Bu a\u00e7\u0131dan bak\u0131ld\u0131\u011f\u0131nda, \u00e7ocuklar ve ergenler \u00e7ok benzer mutluluk seviyesi skalas\u0131 belirtse de, ebeveynlerin cevaplar\u0131 \u00e7ocuklar\u0131n\u0131n ya\u015flar\u0131na g\u00f6re de\u011fi\u015fik seviyelerde olu\u015ftu. \u00c7al\u0131\u015fma bu haliyle yaln\u0131zca de\u011ferlendirme farkl\u0131l\u0131klar\u0131n\u0131 de\u011fil ayn\u0131 zamanda ergen ebeveynlerinin mutluluk seviyesinin azald\u0131\u011f\u0131n\u0131 da g\u00f6stermi\u015f oldu. \u00c7ocu\u011fun mutluluk seviyesinin yanl\u0131\u015f tahmin edilmesi veya do\u011fru \u015fekilde saptanamamas\u0131, ebeveynlerle \u00e7ocuk aras\u0131nda anla\u015fmazl\u0131\u011fa, yanl\u0131\u015f anla\u015f\u0131lmalara, psikolojik geli\u015fim bozukluklar\u0131na ve ebeveyn- \u00e7ocuk ili\u015fkisinde kopmalara neden olabilmektedir. BU haliyle b\u00fcy\u00fck bir \u00f6nem ta\u015f\u0131yan ara\u015ft\u0131rma, ebeveynlerin de bunu g\u00f6z \u00f6n\u00fcne alarak do\u011fru duygusal formlar\u0131 yakalamalar\u0131n\u0131 ve \u00e7ocuklar\u0131n ihtiyac\u0131 olan eksik kalm\u0131\u015f \u00f6geleri tamamlamalar\u0131n\u0131 sa\u011flayabilir. \u00a0 Referans : Plymouth University, \u00a0https://www.plymouth.ac.uk/news/parents-inclined-to-misjudge-child-happiness", "tags": ["aile", "\u00e7ocuklar (pedagoji & pediatri)", "duygular", "mutluluk"]},
{"source": "bilimfili.com", "url": "https://bilimfili.com/neden-adalet-isteriz/", "category": "psikoloji", "date": "6 A\u011fustos 2015", "title": "Neden Adalet \u0130steriz?", "content": "\u201cBilin, halk\u0131n ekme\u011fidir adalet\u201d der Alman\u00a0\u015fair Bertolt Brecht. \u0130nsan adalet ister \u00e7\u00fcnk\u00fc ona ihtiyac\u0131 vard\u0131r. Gezegenimizdeki en sosyal canl\u0131lar olarak ba\u015fkalar\u0131na duydu\u011fumuz g\u00fcvene ba\u011fl\u0131 olarak ya da olmayarak her zaman s\u00f6m\u00fcr\u00fcye ve tehlikeye a\u00e7\u0131k halde bulunuruz ve dolay\u0131s\u0131yla da \u201cfair play\u201d beklentisi ta\u015f\u0131r\u0131z. Adaletin ne oldu\u011funa dair her zaman ayn\u0131 g\u00f6r\u00fc\u015f\u00fc payla\u015fmayabiliriz fakat adalet fikri beynimizin derinliklerinde \u00f6r\u00fclm\u00fc\u015ft\u00fcr. Ara\u015ft\u0131rmac\u0131lar,\u00a0cezaland\u0131rma d\u00fcrt\u00fcs\u00fcn\u00fcn beynimizde in\u015fa edildi\u011finden \u015f\u00fcpheleniyorlar. \u00c7al\u0131\u015fmalar da hakl\u0131 bir cezaland\u0131rman\u0131n beynimizin n\u00f6ral \u00f6d\u00fcl merkezlerini g\u0131d\u0131klad\u0131\u011f\u0131n\u0131 g\u00f6steriyor. \u0130nsanlar, su\u00e7 ve cezaya dair yarg\u0131lamalar yapmaya \u00e7ok erken ya\u015flarda ba\u015flarlar. 2011\u2019de\u00a0Developmental Science\u2018ta yay\u0131mlanan bir \u00e7al\u0131\u015fma,\u00a03 ayl\u0131kken bile bebeklerin ba\u015fkalar\u0131 i\u00e7in engeller olu\u015fturan karakterlerden ziyade ba\u015fkalar\u0131na yard\u0131mc\u0131 olan karakterlere bakmay\u0131 tercih ettikleri bulgusuna ula\u015ft\u0131. Bu ya\u015ftaki bebekler i\u00e7in bir nesneye ya da ki\u015fiye bakmak bebeklerin o nesne ya da ki\u015fi ile ba\u011f kurmaya yatk\u0131n oldu\u011funun g\u00f6stergesidir. Bu durum, bebeklerin\u00a0yard\u0131msever ve pro-sosyal ki\u015filere yak\u0131nla\u015ft\u0131\u011f\u0131n\u0131 g\u00f6steriyor. Yale University Infant Cognition Center\u2019da (Bebek Kavrama/Bili\u015fsellik Merkezi) y\u00fcr\u00fct\u00fclen daha fazla \u00e7al\u0131\u015fma, bebeklerin ahlaki/etik yarg\u0131lar olu\u015fturmakta olduk\u00e7a sofistike olduklar\u0131n\u0131 ortaya koyuyor. 2011\u2019de Proceedings of the National Academy of Sciences\u2018ta yay\u0131mlanan bir ba\u015fka \u00e7al\u0131\u015fmada, Yale University\u2019den ara\u015ft\u0131rmac\u0131lar, 5 ve 8 ayl\u0131k bebeklere bir kuklaya yard\u0131m eden ya da onu engelleyen bir ba\u015fka kukla g\u00f6sterdiler. Sonras\u0131nda, bebeklere bu yard\u0131m eden ya da engelleyen kuklalar\u0131n bir topla oynarken ve topu d\u00fc\u015f\u00fcr\u00fcrkenki halleri ve \u00fc\u00e7\u00fcnc\u00fc bir kuklan\u0131n yere d\u00fc\u015fen topu sahibine ta\u015f\u0131d\u0131\u011f\u0131 g\u00f6r\u00fcnt\u00fcler g\u00f6sterildi. Sonu\u00e7ta, 5 ayl\u0131k bebeklerin topu d\u00fc\u015f\u00fcren kuklan\u0131n yard\u0131m eden ya da engelleyen kukla olup olmas\u0131n\u0131 \u00f6nemsemeden topu geri veren kuklay\u0131 tercih ettikleri g\u00f6r\u00fcld\u00fc -bu bebekler yaln\u0131zca sevimli/ho\u015f/iyi ili\u015fkileri g\u00f6rmeyi sevdiler-. Fakat 8 ayl\u0131k \u00a0bebekler topu d\u00fc\u015f\u00fcren ve tekrar geri verilen kuklan\u0131n daha \u00f6ncesinde yard\u0131m eden kukla olmas\u0131na dikkat ettiler. Bir ba\u015fka deyi\u015fle, 8 ayl\u0131k bebekler iyi niyetlilerin \u00f6d\u00fcllendirilmesini ve k\u00f6t\u00fc niyetlilerin cezaland\u0131r\u0131lmas\u0131n\u0131 g\u00f6rmeyi sevdiler. Yani adaletin yap\u0131ta\u015flar\u0131 beyinde \u00e7ok erken ya\u015flarda bulunuyor. Fakat bu yap\u0131ta\u015flar\u0131 beyinde nerede bulunuyor? Ara\u015ft\u0131rmalar (burada ve burada), haks\u0131zl\u0131\u011fa kar\u015f\u0131 beyinde -insula, anterior singulat korteks ve temporoparyetal bile\u015fimi gibi- bir dizi b\u00f6lgenin tepki verdi\u011fine ve yarg\u0131lamay\u0131 i\u015fleyen -prefrontal korteks gibi- bir ba\u015fka b\u00f6lgeler dizisine i\u015faret ediyor. 2004\u2019te\u00a0Science\u2018ta yay\u0131mlanan bir \u00e7al\u0131\u015fmada, ara\u015ft\u0131rmac\u0131lar, kat\u0131l\u0131mc\u0131lar bir ba\u015fka ki\u015finin ne kadar cezaland\u0131r\u0131l\u0131p cezaland\u0131r\u0131lmayaca\u011f\u0131na karar verirken bu insanlar\u0131n (kat\u0131l\u0131mc\u0131lar\u0131n) beyinlerini pozitron emisyon tomografisi (PET) ile tarad\u0131lar. \u00c7al\u0131\u015fmada,\u00a0cezaland\u0131rma senaryosu kurgulamak i\u00e7in basit bir ekonomi oyunu kullan\u0131ld\u0131. Oyunda, 2 oyuncuya da -A ve B- 10\u2019ar dolar verildi. Oyun kurallar\u0131nda, A ki\u015fisi kendi 10 dolar\u0131n\u0131 B ki\u015fisine g\u00f6nderebilir ve e\u011fer bunu yaparsa g\u00f6nderdi\u011fi miktar 4 kat\u0131na \u00e7\u0131kar\u0131lacak ve B ki\u015fisi 40 dolar kazanacak. Sonra, B ki\u015fisi -sahip oldu\u011fu- 50 dolar\u0131 kendisi ve A ki\u015fisiyle payla\u015fmay\u0131 se\u00e7ebilir ya da a\u00e7g\u00f6zl\u00fc davranarak b\u00fct\u00fcn paray\u0131 kendisine saklayabilir. Fakat B i\u00e7in bir handikap s\u00f6z konusu: E\u011fer b\u00fct\u00fcn paray\u0131 kendisine saklarsa A ki\u015fisinin onu cezaland\u0131rma hakk\u0131 do\u011facak. Ara\u015ft\u0131rmac\u0131lar, baz\u0131 durumlarda deneyi A ki\u015fisinin B ki\u015fisini cezaland\u0131rmak i\u00e7in bir \u00f6deme yapmas\u0131 gerekti\u011fi \u015feklinde d\u00fczenlediler. Di\u011fer durumlarda ise cezaland\u0131rma herhangi bir \u00f6deme olmaks\u0131z\u0131n yap\u0131labiliyordu. Benzer \u015fekilde, cezaland\u0131rma bazen sembolik oluyor ve bazen de B\u2019yi cezaland\u0131rmak i\u00e7in ger\u00e7ek para isteniyordu. Ara\u015ft\u0131rmac\u0131lar, b\u00fct\u00fcn durumlarda da beynin derinliklerinde bir b\u00f6lge olan anterior dorsal striyatumda bir aktifle\u015fme g\u00f6rd\u00fcler. Bu nokta, \u00f6zellikle de kaudat olarak isimlendirilen par\u00e7a \u00f6d\u00fcle dayal\u0131 kararlar vermekten sorumlu olarak bilinir. \u015ea\u015f\u0131rt\u0131c\u0131 bir bi\u00e7imde, daha aktif bir kaudat ile kat\u0131l\u0131mc\u0131lar\u0131n daha sert bir cezaland\u0131rma yapmaya yatk\u0131n olduklar\u0131 sonucuna ula\u015f\u0131ld\u0131. Ara\u015ft\u0131rmac\u0131lara g\u00f6re, y\u00fcksek kaudat aktivitesi; cezaland\u0131rmaya daha istekli bir halin sorumlusu olarak g\u00f6r\u00fcl\u00fcyor. Bu da; kaudat aktivasyonunun kar\u015f\u0131 taraf\u0131 cezaland\u0131rmadan memnuniyet duydu\u011funu g\u00f6steriyor. Hakl\u0131 bir cezaland\u0131rman\u0131n hazz\u0131 b\u00fct\u00fcn adaletli i\u015fler i\u00e7in \u00f6nemli bir a\u00e7\u0131y\u0131 vurguluyor: Bu durum amans\u0131z bir bi\u00e7imde duygular\u0131m\u0131zla kar\u0131\u015f\u0131k. Bir da\u011f t\u0131rman\u0131c\u0131s\u0131n\u0131n bir ba\u015fka da\u011fc\u0131n\u0131n te\u00e7hizat\u0131n\u0131 (ipini) keserek onu \u00f6ld\u00fcrm\u00fc\u015f oldu\u011funu duydu\u011funuzu d\u00fc\u015f\u00fcn\u00fcn. Bir senaryoda, kurban\u0131n yaln\u0131zca yaralanarak \u00f6ld\u00fc\u011f\u00fc tan\u0131mlan\u0131yor. Bir ba\u015fka senaryoda ise, da\u011fc\u0131n\u0131n v\u00fccudundaki b\u00fct\u00fcn kemiklerin k\u0131r\u0131ld\u0131\u011f\u0131n\u0131 ve \u00e7\u0131\u011fl\u0131klar\u0131n\u0131n a\u011fz\u0131ndan gelen k\u00f6p\u00fck k\u00f6p\u00fck kan ile bo\u011fuldu\u011funu (\u00e7\u0131\u011fl\u0131klar\u0131n yava\u015f yava\u015f s\u00f6n\u00fcmlenmesi) d\u00fc\u015f\u00fcn\u00fcn. 2014 y\u0131l\u0131nda Nature Neuroscience\u2018da yay\u0131mlanan bir \u00e7al\u0131\u015fmada, \u2013tahmin edece\u011finiz gibi\u2013 kat\u0131l\u0131mc\u0131lar ikinci senaryoyu duydu\u011funda, daha az detay verilen ilk senaryoya k\u0131yasla katilin cezaland\u0131r\u0131lmas\u0131nda \u00e7ok daha fazla istekli oldular. Kat\u0131l\u0131mc\u0131lar\u0131n beyinlerinin fonksiyonel manyetik rezonans g\u00f6r\u00fcnt\u00fclemesi (fMRI) bu karara ula\u015fmalar\u0131n\u0131n nedenine dair bir ipucu sunuyor: k\u00f6t\u00fcl\u00fc\u011f\u00fcn grafik tan\u0131mlamalar\u0131, duygusal i\u015flem ve korkudan sorumlu beyin b\u00f6lgesi olan amigdalay\u0131 uyar\u0131yor. Ayn\u0131 zamanda, grafiksel detaylar amigdala ve karar vermede \u00f6nemli beyin b\u00f6lgesi lateral prefrontal korteks aras\u0131ndaki titre\u015fimleri de art\u0131rd\u0131. \u00d6te yandan, insanlara da\u011fc\u0131n\u0131n \u00f6l\u00fcm\u00fcn\u00fcn bir kaza sonucu oldu\u011fu anlat\u0131ld\u0131\u011f\u0131nda ise, \u015fa\u015f\u0131rt\u0131c\u0131 olmayan bir bi\u00e7imde,\u00a0yaralanmalar\u0131n grafiksel detaylar\u0131n\u0131 duymu\u015f olsalar bile di\u011fer da\u011fc\u0131n\u0131n cezaland\u0131r\u0131lmas\u0131 noktas\u0131nda daha az istekli oldular. Bu durumlarda, beynin medial prefrontal ve dorsomedial b\u00f6lgeleri devreye girerek amigdalay\u0131 ve onun korku-tellall\u0131\u011f\u0131n\u0131 bask\u0131l\u0131yor. Bir ba\u015fka deyi\u015fle; beyin, cezaland\u0131rma arzumuzda bir fren olu\u015fturabiliyor. \u00d6\u00e7 alma ve yumu\u015fakl\u0131k aras\u0131ndaki \u00e7eki\u015fme bizim adalet duygumuzu olu\u015fturur. Ve burada da i\u015fler kar\u0131\u015f\u0131yor. Psikologlar; insanlar\u0131n ahl\u00e2ki yarg\u0131lara \u00f6ncelikle sezgileriyle karar verip daha sonras\u0131nda geri d\u00f6nerek duruma dair mant\u0131kl\u0131 gerek\u00e7eler \u00fcrettiklerine dair fazlaca delile sahipler. Ve \u2013insanlar\u2013 bunu yaparken de b\u00fct\u00fcn delillere e\u015fit de\u011ferlendirmede bulunmuyorlar. 1979 y\u0131l\u0131nda \u00f6l\u00fcm cezas\u0131na dair tutumlar \u00fczerinde yap\u0131lan \u00fcnl\u00fc bir \u00e7al\u0131\u015fmada, \u2013\u00f6rne\u011fin\u2013 insanlar\u0131n idam cezas\u0131 hakk\u0131ndaki \u00f6nceki kanaatlerine destek sunan delilleri sorgusuz sualsiz kabul ettikleri bulgusuna ula\u015f\u0131ld\u0131. Buna kar\u015f\u0131n, d\u00fc\u015f\u00fcnceleriyle \u00e7eli\u015fen deliller sunuldu\u011funda ise bu delilleri yanl\u0131\u015f buldular. New York University\u2019den sosyal psikolog Jonathan Haidt 2001 y\u0131l\u0131ndaki bir makalede konuya dair; -beyindeki- muhakeme s\u00fcrecinin; m\u00fcvekkilini savunan bir avukata ya da ger\u00e7e\u011fi arayan bir bilim insan\u0131na benzetilebilece\u011fini s\u00f6yl\u00fcyor. University of California\u2019dan psikolog Peter Ditto; ahl\u00e2ki sorular\u0131n duygu-odakl\u0131 i\u015flemeye uygun oldu\u011funu, \u00e7\u00fcnk\u00fc insanlar\u0131n neyin do\u011fru neyin yanl\u0131\u015f oldu\u011funa dair derin ba\u011flar kurduklar\u0131n\u0131 s\u00f6yl\u00fcyor. Ditto: \u201cD\u00fcnya\u2019ya bak\u0131\u015f\u0131m\u0131z baz\u0131 tutarl\u0131l\u0131klar gerektirir ve gelecek hakk\u0131nda tahminde bulunabilmek i\u00e7in ge\u00e7mi\u015fi kullanmak zorunday\u0131z. Ve al\u0131\u015f\u0131lmad\u0131k ya da ho\u015f kar\u015f\u0131lanmayan bilgiye dair daha dikkatli olmal\u0131y\u0131z, \u00e7\u00fcnk\u00fc bu durum ileride bir tehdit olu\u015fturabilir.\u201d diyor. Sonu\u00e7 itibariyle; unutulmamal\u0131 ki, adaleti neden istedi\u011fimize dair sinirsel (n\u00f6ral) d\u00fczeyde i\u015flerlik g\u00f6steren bu mekanizmalar\u0131 aktifle\u015ftiren tarihsel, toplumsal ve k\u00fclt\u00fcrel etkenler vard\u0131r. Bu y\u00fczden de; konuyla ilgili tarihsel ara\u015ft\u0131rmalara, toplumlar\u0131n evrim s\u00fcrecine, k\u00fclt\u00fcrel \u00e7al\u0131\u015fmalara, s\u0131n\u0131fsal ili\u015fkilere ve yakla\u015f\u0131mlara bakmak da faydal\u0131 olacakt\u0131r. Yine de; adaletin ne oldu\u011funa dair herkes ayn\u0131 fikirde olmasa da,\u00a0adalete dair inan\u00e7; beynimizin bir par\u00e7as\u0131d\u0131r ve belki de bizi biz yapan o par\u00e7alardan birisidir. Kaynak ve \u0130leri Okuma:\n1-\u00a0http://www.ncbi.nlm.nih.gov/pmc/articles/PMC2966030/\n2-\u00a0http://www.pnas.org/content/108/50/19931.abstract\n3-\u00a0http://www.ncbi.nlm.nih.gov/pubmed/24882214\n4-\u00a0http://www.ncbi.nlm.nih.gov/pmc/articles/PMC2555414/\n5-\u00a0https://www.braindecoder.com/why-we-crave-justice-1167392639.html\n6- http://psycnet.apa.org/psycinfo/1981-05421-001\n7-\u00a0http://www3.nd.edu/~wcarbona/Haidt%202001.pdf", "tags": ["adalet", "insan davran\u0131\u015flar\u0131 (davran\u0131\u015f bilimleri)"]},
{"source": "bilimfili.com", "url": "https://bilimfili.com/bagimli-sicanlar-irade-problemi-yasamiyor/", "category": "psikoloji", "date": "6 A\u011fustos 2015", "title": "Ba\u011f\u0131ml\u0131 Fareler \u0130rade Problemi Ya\u015fam\u0131yor, Sadece S\u0131k\u0131l\u0131yor", "content": "Yeni bir ara\u015ft\u0131rmaya g\u00f6re, puzzle yapmalar\u0131 i\u00e7in f\u0131rsat verilen fareler\u00a0kokaine ba\u011f\u0131ml\u0131 olmaya daha az meyilliler. Ara\u015ft\u0131rmada ba\u011f\u0131ml\u0131l\u0131\u011f\u0131n b\u00fcy\u00fck \u00f6l\u00e7\u00fcde duygusal ve entellekt\u00fcel anlamda tatmin etmeyen bir \u00e7evrede bulunmaya bir tepki olarak geli\u015fti\u011fini s\u00f6yl\u00fcyor, ayn\u0131 zamanda entellekt\u00fcel uyar\u0131lman\u0131n fark edildi\u011finden daha uzun s\u00fcreli etki etti\u011fini ifade ediyor. Bir\u00e7ok ara\u015ft\u0131rman\u0131n sonucu, farelerin\u00a0kokain ve eroin gibi uyu\u015fturuculara \u00e7ok k\u0131sa s\u00fcrede ba\u011f\u0131ml\u0131 oldu\u011funu g\u00f6steriyor. Bu bulgu, kokain gibi uyaranlar\u0131 kullanan insanlarda \u00e7ok k\u0131sa s\u00fcrede ba\u011f\u0131ml\u0131 olma riski oldu\u011funu g\u00f6steriyor. Buna ra\u011fmen, kokain ve eroin gibi uyar\u0131c\u0131lar\u0131 e\u011flence ama\u00e7l\u0131 veya a\u011fr\u0131 kesici olarak kullanan insanlarda, e\u011fer kullanmama karar\u0131 al\u0131rlarsa, yoksunluk belirtileri \u00e7ekmedikleri g\u00f6r\u00fcl\u00fcyor. 1970\u2019li y\u0131llarda, Bruce Alexander farelerin\u00a0sosyal hayvanlar olduklar\u0131n\u0131 belirtti ve bu ara\u015ft\u0131rmada fareler\u00a0kafeslerinde tek ba\u015flar\u0131na konmu\u015flard\u0131 ve kendi t\u00fcrlerine hi\u00e7bir \u015fekilde ula\u015f\u0131mlar\u0131 yoktu. Alexander \u201cfare\u00a0park\u0131\u201dnda kendi t\u00fcr\u00fcnden bir\u00e7ok canl\u0131 ile zaman\u0131n\u0131 payla\u015fan farelerin\u00a0aras\u0131nda neredeyse hi\u00e7 ba\u011f\u0131ml\u0131 bir canl\u0131n\u0131n olmad\u0131\u011f\u0131n\u0131 s\u00f6yl\u00fcyor. Kaliforniya \u00dcniversitesi\u2019nden Dr. Linda Wilbrecht sosyal gruplar aras\u0131 ili\u015fkiler yerine farelerde\u00a0uyar\u0131lmaya g\u00f6re ba\u011f\u0131ml\u0131l\u0131k durumunu inceledi. Bulgular\u0131na g\u00f6re fareler\u00a0i\u00e7in etraflar\u0131nda kendi t\u00fcrlerinden birilerinin olmas\u0131 ba\u011f\u0131ml\u0131l\u0131\u011f\u0131 hafifletmiyor, sadece beyinlerini uyar\u0131yor. Wilbrecht dokuz g\u00fcn boyunca problem \u00e7\u00f6zen farelere\u00a0hediye verdi ve di\u011ferleri izolasyonda kald\u0131. \u00dc\u00e7\u00fcnc\u00fc bir grup, problem \u00e7\u00f6zd\u00fcklerinde \u00f6d\u00fcllendirilen ke\u015fif\u00e7ilerle e\u015fle\u015ftirildi. Bir ay sonra \u00fc\u00e7 gruba da kokaine eri\u015fim verildi. Wilbert, N\u00f6rofarmakolojik olarak, uyar\u0131lm\u0131\u015f olan farelerin\u00a0kokain verildikleri yere d\u00f6nmede daha az istekli olduklar\u0131n\u0131 s\u00f6yl\u00fcyor ve fareler\u00a0kendi meraklar\u0131 do\u011frultusunda bir ke\u015fif yapt\u0131klar\u0131nda beyinlerindeki \u00f6d\u00fcl mekanizmas\u0131nda bir farkl\u0131l\u0131k oldu\u011funu ekliyor. Bundan \u00f6nceki ara\u015ft\u0131rmalarda kemirgenlerin mahrum b\u0131rak\u0131lm\u0131\u015f olduklar\u0131 zaman uyu\u015fturucuya meyilli oldu\u011funu g\u00f6steriyordu. Fakat Wilbrecht uyu\u015fturucu madde etkisindeki farelerde\u00a0simulasyonun ne kadar k\u0131sa s\u00fcrd\u00fc\u011f\u00fcn\u00fc g\u00f6rmek istedi. Wilbrecht elde ettikleri verilerin heyecan verici oldu\u011funu \u00e7\u00fcnk\u00fc farelerin\u00a0yap\u0131l\u0131 bir ortamda e\u011fitim veya oyun arac\u0131l\u0131\u011f\u0131 ile pozitif \u00f6\u011frenme deneyimleri edinebileceklerini, bunun riskte olan bireylerde dayan\u0131kl\u0131l\u0131k yarataca\u011f\u0131n\u0131, hatta k\u0131sa s\u00fcreli bili\u015fsel aktivitelerle bile bu etkinin uzun olabilece\u011fini ifade ediyor. Kemirgenlerde yap\u0131lan ara\u015ft\u0131rman\u0131n insanlar \u00fczerinde uygulanabilir olup olmad\u0131\u011f\u0131 kesin de\u011fil. Ara\u015ft\u0131rmalarda genellikle genetik olarak benzer kemirgenlerin kullan\u0131ld\u0131\u011f\u0131 s\u00f6yleniyor, ve bu da insanlar\u0131n uyu\u015fturucu maddelere kar\u015f\u0131 genetik duyarl\u0131l\u0131\u011f\u0131n\u0131n a\u00e7\u0131klanamayabilece\u011fini g\u00f6steriyor. Yine de deneyin uygulanabilirili\u011fi d\u00fc\u015f\u00fcn\u00fcld\u00fc\u011f\u00fcnde, ba\u011f\u0131ml\u0131 olan birine yap\u0131labilecek en k\u00f6t\u00fc \u015fey onlar\u0131 bir h\u00fccreye kapat\u0131p zihinsel bir stim\u00fclasyon ile ba\u011flar\u0131n\u0131 kesmek. \u00a0 Referans :\u00a0UC Berkeley Website, Intellectual pursuits may buffer the brain against addiction, news.berkeley.edu/2015/07/13/brain-addiction/", "tags": ["ba\u011f\u0131ml\u0131l\u0131k", "beyin"]},
{"source": "bilimfili.com", "url": "https://bilimfili.com/ac-kalmak-neden-ofkeye-sebep-oluyor/", "category": "psikoloji", "date": "6 A\u011fustos 2015", "title": "A\u00e7 Kalmak Neden \u00d6fkeye Sebep Oluyor?", "content": "Karn\u0131n\u0131z a\u00e7 oldu\u011funda hi\u00e7 \u00f6fkeden kendinizi kaybetti\u011finiz oldu mu? Ya da birisinin a\u00e7ken size kar\u015f\u0131 sinirlendi\u011fine \u015fahit oldunuz mu? E\u011fer bunlardan en az birini ya\u015fad\u0131ysan\u0131z, a\u00e7 ve sinirli yani \u0130ngilizce terim haliyle \u201changry\u201d sendromuyla kar\u015f\u0131la\u015fm\u0131\u015fs\u0131n\u0131z demektir. \u201cHangry\u201d \u0130ngilizce\u2019deki hungry (a\u00e7l\u0131k) ve angry (\u00f6fke) kelimelerinin birle\u015fiminden olu\u015fturulmu\u015f bir terim. Yemek saatlerinde ya\u015fanan gecikme sonucunda, baz\u0131 insanlar\u0131n huysuz ve asabi oldu\u011funa i\u015faret eden bir yakla\u015f\u0131m. Peki bu a\u00e7l\u0131k ve sinirlili\u011fin beraber bulundu\u011fu \u201changer\u201d durumu neden kaynaklan\u0131yor? Ve neden sadece baz\u0131 insanlar bundan muzdarip? Bu sorunun cevaplar\u0131 v\u00fccudunuz yiyecek ihtiyac\u0131 hissetti\u011finde meydana gelen baz\u0131 s\u00fcre\u00e7lerle ilgili. Karbonhidratlar, proteinler ve ya\u011flar, k\u0131sacas\u0131 yedi\u011finiz her \u015fey, basit \u015fekerler, aminoasitler ve ya\u011f asitleri olarak sindirilir. Bu besinler, kan dola\u015f\u0131m\u0131ndan ge\u00e7erek organ ve dokulara da\u011f\u0131t\u0131l\u0131r ve enerji i\u00e7in kullan\u0131l\u0131rlar. Son yeme\u011finizden sonra ge\u00e7en zamanla birlikte, kan dola\u015f\u0131m\u0131n\u0131zda bu besinlerin miktar\u0131 d\u00fc\u015fmeye ba\u015flar. E\u011fer kandaki glukoz seviyesi yeterince d\u00fc\u015ferse, beyin bunu hayat\u0131 tehdit eden bir durum olarak alg\u0131layacakt\u0131r. \u0130\u015fleyi\u015fini korumak i\u00e7in farkl\u0131 besin maddeleri kullanabilen v\u00fccuttaki di\u011fer bir\u00e7ok organ ve dokunun aksine, beynin kendi i\u015fini yapmak i\u00e7in glikoza kritik \u00f6l\u00e7\u00fcde ba\u011f\u0131ml\u0131 oldu\u011fu biliniyor. \u0130nsanlar genellikle beynin bu ba\u011f\u0131ml\u0131l\u0131\u011f\u0131n\u0131 fark ediyor. A\u00e7ken ve kan \u015fekeri d\u00fczeyleri d\u00fc\u015ft\u00fc\u011f\u00fcnde, \u00f6nceden size basit gelen \u015feyler bir anda zor hale gelebilir. Konsantre olmakta zorlanabilir, normalde yapmayaca\u011f\u0131n\u0131z baz\u0131 hatalar yapabilirsiniz. Ya da belki de kelimeleri bulan\u0131k \u015fekilde g\u00f6rebilirsiniz. Yap\u0131lan \u00e7al\u0131\u015fmada, a\u00e7 oldu\u011funuzda zorlanaca\u011f\u0131n\u0131z bir ba\u015fka \u015feyin ise sosyal normlara uygun davranmak oldu\u011fu \u00f6ne s\u00fcr\u00fcld\u00fc. Bu durum baz\u0131 insanlara sinirlenememeyi de i\u00e7eriyor. Yani, beyin g\u00fcc\u00fcn\u00fcz i\u015f hayat\u0131nda huysuz davranamad\u0131\u011f\u0131n\u0131z ki\u015filere olan sinirinizle ba\u015fa \u00e7\u0131kabiliyor. Ancak, yan\u0131nda en rahat oldu\u011funuz ve size en yak\u0131n olan ki\u015filerin yan\u0131nda bu gard d\u00fc\u015febiliyor ve onlara kar\u015f\u0131 olduk\u00e7a \u00f6fkelenebiliyorsunuz. Ara\u015ft\u0131rmaya g\u00f6re, kan \u015fekeri d\u00fczeyleri belirli bir e\u015fi\u011fin alt\u0131na d\u00fc\u015ft\u00fc\u011f\u00fcnde, beyniniz bir\u00e7ok organa kandaki glikoz miktar\u0131n\u0131 artt\u0131racak hormonlar sentezlemesi ve ortaya \u00e7\u0131karmas\u0131 i\u00e7in talimat veriyor. \u0130nsanlar\u0131n hangry olmas\u0131n\u0131n bir ba\u015fka nedeni de glikozun bu kar\u015f\u0131-d\u00fczenleyici tepkisidir. D\u00f6rt ana kar\u015f\u0131-d\u00fczenleyici hormon \u015fu \u015fekildedir: beynin derinlerinde bulunan hipofiz bezinden b\u00fcy\u00fcme hormonu salg\u0131lan\u0131r; pankreastan glukagon hormonu, epinefrin olarak da adland\u0131r\u0131lan adrenalin ve son olarak b\u00f6brek \u00fcst\u00fc bezlerinden salg\u0131lanan kortizol. Son iki glikoz kar\u015f\u0131-d\u00fczenleyici hormon sadece kandaki d\u00fc\u015f\u00fck kan \u015fekeri durumunda de\u011fil, b\u00fct\u00fcn stresli durumlarda kan dola\u015f\u0131m\u0131na stres hormonu salg\u0131layan hormonlard\u0131r. Bunlar\u0131n aras\u0131nda adrenalini ayr\u0131 bir yere de koyabiliriz. Adrenalin, g\u00fcvenli\u011finizi tehdit eden bir \u015feyi d\u00fc\u015f\u00fcnmek, g\u00f6rd\u00fc\u011f\u00fcn\u00fcz, duydu\u011funuz ya da d\u00fc\u015f\u00fcncesinin bile sizde anl\u0131k korku yaratan \u015feylere kar\u015f\u0131 sal\u0131nan hormondur. Nas\u0131l sinirlendi\u011finizde birine ba\u011f\u0131rarak tepki veriyorsan\u0131z, adrenalin salg\u0131lad\u0131\u011f\u0131n\u0131zda da yine benzer bir \u015fekilde tepki verebilirsiniz. \u00d6fke ve a\u00e7l\u0131\u011f\u0131n ortak genler taraf\u0131ndan kontrol ediliyor olmas\u0131 hanger\u2019\u0131n bir ba\u015fka nedeni olarak \u00f6ne s\u00fcr\u00fcld\u00fc. Bir genin \u00fcr\u00fcn\u00fc olan N\u00f6ropeptid Y, a\u00e7 oldu\u011funuzda beyin i\u00e7ine sal\u0131nan do\u011fal bir beyin kimyasal\u0131d\u0131r. Bu kimyasal Y1 resept\u00f6r\u00fc olarak adland\u0131r\u0131lan resept\u00f6r de dahi olmak \u00fczere beyindeki bir\u00e7ok resept\u00f6r\u00fc harekete ge\u00e7irerek insanlar\u0131 oburlu\u011fa iter. Beyindeki a\u00e7l\u0131k hissini kontrol etmeye \u00e7al\u0131\u015fman\u0131n yan\u0131 s\u0131ra, n\u00f6ropeptid Y ve Y1 resept\u00f6r\u00fc \u00f6fke ya da sald\u0131rganl\u0131k olarak adland\u0131rabilece\u011fimiz durumlar\u0131 d\u00fczenleme i\u015flevine de sahipler. Bununla birlikte, ara\u015ft\u0131rmada, beyin omurilik s\u0131v\u0131s\u0131nda y\u00fcksek seviyede n\u00f6ropeptid Y salg\u0131layan insanlar\u0131n da sald\u0131rganl\u0131k d\u00fczeylerinin y\u00fcksek oldu\u011fu g\u00f6zlendi. G\u00f6r\u00fcld\u00fc\u011f\u00fc \u00fczere, a\u00e7l\u0131\u011f\u0131n insanlar\u0131 \u00f6fkeli yapmas\u0131n\u0131n ard\u0131nda bir\u00e7ok farkl\u0131 neden olabilir. Asl\u0131nda hanger, a\u00e7\u0131k\u00e7a g\u00f6r\u00fcld\u00fc\u011f\u00fc \u00fczere, bir hayatta kalma mekanizmas\u0131d\u0131r ve bu mekanizma insanlara ve hayvanlara olduk\u00e7a iyi hizmet etmi\u015ftir. A\u00e7 organizmalar\u0131n geri \u00e7ekilip, yiyecek i\u00e7in nazik\u00e7e ba\u015fkalar\u0131n\u0131n \u00f6n\u00fcne ge\u00e7melerine izin verdi\u011fini bir d\u00fc\u015f\u00fcn\u00fcn. Muhtemelen bu t\u00fcr canl\u0131lar\u0131n\u00a0soyu t\u00fckenirdi. Bir\u00e7ok fiziksel fakt\u00f6r\u00fcn hanger\u2019a katk\u0131 sa\u011flayabilece\u011fi, psikososyal fakt\u00f6rlerin de ayn\u0131 \u015fekilde hanger\u2019\u0131n varl\u0131\u011f\u0131nda rol oynad\u0131\u011f\u0131 \u00f6ne s\u00fcr\u00fcld\u00fc. K\u00fclt\u00fcrel farkl\u0131l\u0131klar\u0131n da, yani \u00f6rnek olarak s\u00f6zl\u00fc ifadelerin, do\u011frudan veya dolayl\u0131 olarak sald\u0131rgan olup olmad\u0131\u011f\u0131n\u0131n da hanger\u2019\u0131n olu\u015fumunda b\u00fcy\u00fck \u00f6nem ta\u015f\u0131d\u0131\u011f\u0131 belirtildi. Asl\u0131nda hanger\u2019la ba\u015fa \u00e7\u0131kman\u0131n en kolay yolu, \u00e7ok ac\u0131kmadan \u00f6nce bir \u015feyler yemektir. E\u011fer hanger sanc\u0131lar\u0131 i\u00e7indeyken \u00e7ikolata ya da patates cipsi gibi h\u0131zl\u0131 t\u00fcketim maddeleri at\u0131\u015ft\u0131rabilirseniz, kanda h\u0131zl\u0131 bir \u015fekilde y\u0131k\u0131lan abur cuburlar glikoz oran\u0131n\u0131 y\u00fcksek oranda artt\u0131r\u0131r.\nAncak h\u0131zl\u0131 \u015fekilde y\u0131k\u0131ld\u0131klar\u0131 i\u00e7in, sizi yine h\u0131zl\u0131 bir \u015fekilde hanger\u2019a s\u00fcr\u00fcklerler. Bu y\u00fczden besin de\u011feri y\u00fcksek, do\u011fal yiyecekler sizi tok tutarken ayn\u0131 zamanda a\u015f\u0131r\u0131 kalori al\u0131m\u0131ndan da korurlar. A\u00e7 olur olmaz yemek yemek her zaman m\u00fcmk\u00fcn olmayabilir. B\u00f6yle durumlara, ofiste ge\u00e7irilen uzun saatler, Ramazan ay\u0131 boyunca tutulan oru\u00e7lar, ya da rejimler \u00f6rnek olabilir. B\u00fct\u00fcn bunlar doktor onay\u0131ndan sonra ger\u00e7ekle\u015ftirilmelidir. Uzun saatler boyunca yemedi\u011finiz bu durumlarda, v\u00fccudunuz ya\u011f depolamaya ba\u015flad\u0131\u011f\u0131 ve bunlar\u0131n baz\u0131lar\u0131 ketonlara d\u00f6n\u00fc\u015ft\u00fc\u011f\u00fc bir\u00e7ok \u00e7al\u0131\u015fma taraf\u0131ndan ispatlanm\u0131\u015ft\u0131r. Ketonlar\u0131n a\u00e7l\u0131\u011f\u0131 kontrol alt\u0131nda tuttu\u011fu d\u00fc\u015f\u00fcn\u00fcl\u00fcr \u00e7\u00fcnk\u00fc beyin ketonlar\u0131 glikozun yerine yak\u0131t olarak kullanabiliyor. Sonu\u00e7 olarak, hanger\u2019la ba\u015fa \u00e7\u0131kmak i\u00e7in en son ve en uygar y\u00f6ntemin, zor durumlarla yemek yedikten \u00f6nce de\u011fil sonra ba\u015fa \u00e7\u0131kmaya \u00e7al\u0131\u015fmak oldu\u011fu s\u00f6ylenebilir. Kaynak:\u00a0Conversation \u2013 University of Sydney, Health Check: the science of \u2018hangry\u2019, or why some people get grumpy when they\u2019re hungry, https://theconversation.com/health-check-the-science-of-hangry-or-why-some-people-get-grumpy-when-theyre-hungry-37229", "tags": ["beyin", "fizyoloji", "insan davran\u0131\u015flar\u0131 (davran\u0131\u015f bilimleri)", "sindirim sistemi"]},
{"source": "bilimfili.com", "url": "https://bilimfili.com/muzik-zevkiniz-kisiliginizi-ele-veriyor/", "category": "psikoloji", "date": "18 Eyl\u00fcl 2015", "title": "M\u00fczik Zevkiniz Ki\u015fili\u011finizi Ele Veriyor", "content": "Bilim insanlar\u0131 m\u00fczik zevkleri ve ki\u015filik t\u00fcr\u00fc aras\u0131ndaki ba\u011flant\u0131y\u0131 daha etrafl\u0131ca tan\u0131mlad\u0131. Ara\u015ft\u0131rman\u0131n g\u00f6sterdi\u011fine g\u00f6re m\u00fczikal tercihler ve ki\u015filik birbiriyle ba\u011flant\u0131l\u0131 fakat daha \u00f6nce d\u00fc\u015f\u00fcnme \u015fekilleri gibi di\u011fer etkileri hakk\u0131nda daha az \u015fey biliniyordu. Son \u00e7al\u0131\u015fma, daha fazla empati sahibi insanlar\u0131n yumu\u015fak rock ve caz gibi daha olgun m\u00fczikleri tercih ederken daha \u00e7\u00f6z\u00fcmsel\u2019lerin (\u00e7\u00f6z\u00fcm odakl\u0131 olanlar) punk ve a\u011f\u0131r metal gibi \u015fiddetli m\u00fcziklere do\u011fru e\u011filimi oldu\u011funu g\u00f6sterdi.\nAra\u015ft\u0131rmac\u0131lar bulgular\u0131n, insanlar\u0131n s\u0131k s\u0131k di\u011ferleriyle empati yapmaya \u00e7abalad\u0131\u011f\u0131 otizm tedavisi i\u00e7in \u00f6nerilere sahip olabilece\u011fini s\u00f6yl\u00fcyor.\n\u0130ngiltere\u2019deki Cambridge \u00dcniversitesi\u2019nde Psikoloji b\u00f6l\u00fcm\u00fcnden David Greenberg \u015f\u00f6yle s\u00f6yl\u00fcyor: \u201c\u0130nsanlar\u0131n m\u00fczik se\u00e7imleri zamanla de\u011fi\u015fse de, ki\u015finin empati seviyeleri ve d\u00fc\u015f\u00fcnme \u015feklinin ne t\u00fcr m\u00fczik sevdi\u011fini \u00f6nceden haber verdi\u011fini ke\u015ffettik. \u201cAsl\u0131nda, alg\u0131sal \u015fekilleri (empatide veya planda g\u00fc\u00e7l\u00fc olup olmad\u0131klar\u0131) ki\u015filiklerinden ziyade hangi t\u00fcr m\u00fczi\u011fi sevdiklerinin daha iyi bir habercisi olabilir.\u201d Ara\u015ft\u0131rmac\u0131lar \u00e7o\u011fu myPersonality Facebook uygulamas\u0131 \u00fczerinden \u00e7al\u0131\u015fmaya kat\u0131lan 4.000\u2019den fazla insanla bir\u00e7ok \u00e7al\u0131\u015fma y\u00fcr\u00fctt\u00fc. Bir ki\u015finin empatiyle, di\u011ferlerini anlamayla ve daha \u00e7ok tahlil ile alakal\u0131 sistemlerle ilgisini \u00f6l\u00e7mek i\u00e7in empati yapma-sistemle\u015ftirme kuram\u0131n\u0131 kulland\u0131lar.\nEmpatide y\u00fcksek puan alanlar yumu\u015fak, d\u00fc\u015f\u00fcnd\u00fcren, duygusal ve samimi \u00f6\u011feler bar\u0131nd\u0131ran d\u00fc\u015f\u00fck kuvvetli m\u00fczikleri veya h\u00fcz\u00fcnl\u00fc ve i\u00e7 karart\u0131c\u0131 \u00f6zelliklere sahip olan olumsuz duygulara sahip m\u00fczikleri veya romantik, rahatlat\u0131c\u0131 ve d\u00fc\u015f\u00fcnceli \u00f6zellikler bar\u0131nd\u0131ran duygusal derinli\u011fe sahip m\u00fczikleri tercih ettiler. Sistematikle\u015ftirmede y\u00fcksek puan alanlar ise sert, gergin ve heyecanl\u0131 \u00f6\u011feler veya olumlu duygular i\u00e7eren ve ayr\u0131ca y\u00fcksek deredecede bir beyinsel derinlik ve karma\u015fa g\u00f6steren y\u00fcksek kuvvetli m\u00fczikleri tercih ettiler. Ara\u015ft\u0131rmac\u0131lar a\u015fa\u011f\u0131daki \u015fark\u0131lar\u0131n b\u00fcy\u00fck ihtimalle ki\u015fisel tarzlara uyaca\u011f\u0131na inan\u0131yor: Y\u00fcksek empati\nHallelujah \u2013 Jeff Buckley\nCome away with me \u2013 Norah Jones\nAll of me \u2013 Billie Holliday\nCrazy little thing called love \u2013 Queen Y\u00fcksek sistemle\u015ftirme\nConcerto in C \u2013 Antonio Vivaldi\nEtude Opus 65 No 3 \u2013 Alexander Scriabin\nGod save the Queen \u2013 The Sex Pistols\nEnter Sandman \u2013 Metallica \u00c7al\u0131\u015fma PLOS One dergisinde yay\u0131nland\u0131", "tags": ["insan davran\u0131\u015flar\u0131 (davran\u0131\u015f bilimleri)", "ki\u015filik", "m\u00fczik"]},
{"source": "bilimfili.com", "url": "https://bilimfili.com/yakin-iliskilere-sahip-olmak-gunluk-stresi-azaltiyor/", "category": "psikoloji", "date": "19 Eyl\u00fcl 2015", "title": "Yak\u0131n \u0130li\u015fkilere Sahip Olmak G\u00fcnl\u00fck Stresi Azalt\u0131yor", "content": "Queen \u00dcniversitesi\u2019nde yap\u0131lan yeni bir ara\u015ft\u0131rmada yak\u0131n ili\u015fkide bulunan insanlar aras\u0131nda \u201cduygusal y\u00fck payla\u015f\u0131m\u0131\u201dna (emotional load sharing) dair kan\u0131ta rastland\u0131. \u00c7al\u0131\u015fma, sevdi\u011finiz biriyle kurdu\u011funuz yak\u0131n ili\u015fkinin zor durumlarda stresin \u00fcstesinden gelmeye yard\u0131m etti\u011fini ortaya koyuyor. Ara\u015ft\u0131rmac\u0131lar;\u00a0\u201cPsikolojide Sosyal Baseline Teorisi (insanlar\u0131n di\u011fer insanlara yak\u0131n olma adaptasyonu) denilen, yeni bir evrim teorisini test etmek istediklerini belirtiyorlar. Bu yakla\u015f\u0131ma g\u00f6re; g\u00fcvendi\u011finiz insanlar, sizden uzakla\u015ft\u0131klar\u0131nda i\u015flevlerinin de g\u00f6rece azald\u0131\u011f\u0131 y\u00f6n\u00fcnde. Emotion\u2018da yay\u0131mlanan \u00e7al\u0131\u015fmada, ara\u015ft\u0131rma ekibi; 66 gen\u00e7 kad\u0131n\u0131n normal bir konu\u015fma esnas\u0131ndaki stres d\u00fczeylerini \u00f6l\u00e7t\u00fcler. Bu konu\u015fmalardan \u00f6nce, kat\u0131l\u0131mc\u0131lar anneleriyle olan ili\u015fkilerini puanlad\u0131lar. Konu\u015fmalarda, kat\u0131l\u0131mc\u0131lar\u0131n stres d\u00fczeylerinin\u00a0galvanik deri tepkisi (cilt terleme d\u00fczeyinin \u00f6l\u00e7\u00fclmesi) de\u011ferlendirilerek \u00f6l\u00e7\u00fcld\u00fc. Fiziksel yak\u0131nl\u0131\u011f\u0131n etkisinin de hesaba kat\u0131ld\u0131\u011f\u0131 \u00e7al\u0131\u015fma esnas\u0131nda, zaman zaman kat\u0131l\u0131mc\u0131lar\u0131n annelerinden k\u0131zlar\u0131n\u0131n ellerini tutmalar\u0131 ve b\u0131rakmalar\u0131 istendi. Ara\u015ft\u0131rman\u0131n sonucunda, anne-k\u0131z ili\u015fkisinin ne kadar yak\u0131n oldu\u011fundan ba\u011f\u0131ms\u0131z olarak, fiziksel yak\u0131nl\u0131\u011f\u0131n her hal\u00fckarda stresi daha olumlu\u00a0\u015fekilde y\u00f6netmeye yard\u0131mc\u0131 oldu\u011fu g\u00f6r\u00fcld\u00fc. Ancak fiziksel temas ortadan kald\u0131r\u0131ld\u0131\u011f\u0131nda, bu kez \u00f6nem kazanan \u015fey ise ili\u015fki kalitesinin d\u00fczeyi oluyor. Bu noktada da\u00a0duygusal temas devreye giriyor. Ara\u015ft\u0131rma sonu\u00e7lar\u0131na dair makalenin yazarlar\u0131ndan Jessica\u00a0Lougheed; fiziksel olarak ya da ili\u015fkimizde kendimize yak\u0131n hissetti\u011fimiz insanlarla birlikte oldu\u011fumuzda, zorlu durumlar\u0131n \u00fcstesinden gelmek i\u00e7in daha donan\u0131ml\u0131 hale geldi\u011fimizi s\u00f6yl\u00fcyor. \u00d6te yandan, anne-k\u0131z ili\u015fkisinde en d\u00fc\u015f\u00fck yak\u0131nl\u0131k seviyesine sahip olan ve \u00e7al\u0131\u015fma esnas\u0131nda annesiyle fiziksel temas kurmayan kat\u0131l\u0131mc\u0131lar\u0131n duygusal stres y\u00f6netiminde en ba\u015far\u0131s\u0131z ki\u015filer oldu\u011fu ortaya \u00e7\u0131kt\u0131. Lougheed, ayr\u0131ca, \u00e7al\u0131\u015fmayla ilgili olarak:  \u201cAnnelerin stresinin fiziksel yak\u0131nl\u0131kla de\u011fi\u015fmedi\u011fini g\u00f6r\u00fcnce olduk\u00e7a \u015fa\u015f\u0131rd\u0131k, asl\u0131nda, \u00e7al\u0131\u015fma esnas\u0131nda \u00e7ocuklar\u0131n\u0131 izlemek ebeveynler i\u00e7in stresli olabilirdi. Ancak fiziksel konfor sa\u011flanmas\u0131 annelerin stresini de azaltm\u0131\u015f olabilir. Bu y\u00fczden, duygusal y\u00fck payla\u015f\u0131m\u0131n\u0131n annelerin stres seviyesinde herhangi bir i\u015flevi yok. Biz, daha \u00e7ok k\u0131zlar\u0131n\u0131n bir konu\u015fman\u0131n ne kadar stresli oldu\u011fu konusundaki alg\u0131s\u0131n\u0131 etkilemesini bekliyoruz. Yani, fiziksel ya da duygusal yak\u0131nl\u0131\u011f\u0131n artmas\u0131 k\u0131zlara zor durumlar\u0131n \u00fcstesinden gelme konusunda psikolojik yard\u0131mda bulunuyor\u201d dedi. Sonu\u00e7lar, fiziksel temas\u0131n zay\u0131f olan duygusal ili\u015fkilerde dahi baz\u0131 zorluklar\u0131n \u00fcstesinden gelmeye yard\u0131mc\u0131 olabilece\u011fini g\u00f6steriyor. Di\u011fer yandan, daha yak\u0131n ve g\u00fc\u00e7l\u00fc ili\u015fkilere sahip olmak, duygular\u0131n\u0131 y\u00f6netme konusunda fiziksel konfora sahip olmayla ayn\u0131 sonuca \u00e7\u0131k\u0131yor. Lougheed; kendi \u00e7al\u0131\u015fmalar\u0131ndaki ili\u015fki kalitelerinin g\u00f6rece y\u00fcksek oldu\u011funu ve fiziksel temastan kaynaklanan rahatlama hissinin, s\u0131k\u0131nt\u0131l\u0131 aile ili\u015fkilerinde kendini daha \u00e7ok ortaya \u00e7\u0131karaca\u011f\u0131n\u0131 vurguluyor. Ayr\u0131ca bu sonu\u00e7lar\u0131 t\u00fcm partner ili\u015fkilerine uyarlama konusunda da uyar\u0131larda bulundu. E\u011fer bu \u00e7al\u0131\u015fma romantik ili\u015fkilere, platonik arkada\u015fl\u0131klara ya da di\u011fer aile \u00fcyelerine genellenmek isteniyorsa, sosyo-ekonomik seviyeleri ve toplumsal cinsiyet konular\u0131n\u0131 da hesaba katan daha b\u00fcy\u00fck bir ara\u015ft\u0131rma ger\u00e7ekle\u015ftirilmesi gerekti\u011fini s\u00f6yl\u00fcyor. Ara\u015ft\u0131rma Referans\u0131: Jessica P. Lougheed, Peter Koval, Tom Hollenstein.\u00a0Sharing the Burden: The Interpersonal Regulation of Emotional Arousal in Mother\u2212Daughter Dyads..\u00a0Emotion, 2015; DOI:\u00a010.1037/emo0000105", "tags": ["stres", "toplumbilim (sosyoloji)"]},
{"source": "bilimfili.com", "url": "https://bilimfili.com/depresyon-bosa-mi-konusuyoruz/", "category": "psikoloji", "date": "1 Ekim 2015", "title": "Depresyon \u2013 Bo\u015fa M\u0131 Konu\u015fuyoruz?", "content": "Bilimsel yaz\u0131nda, geli\u015fmi\u015f \u00fclkeler ba\u015fta olmak \u00fczere d\u00fcnya genelinde \u00f6nemli bir sa\u011fl\u0131k sorunu olan ve bu alanda s\u0131ralamadaki yeri devaml\u0131 y\u00fckselen maj\u00f6r depresyon \u00fczerine yap\u0131lm\u0131\u015f bir\u00e7ok \u00e7al\u0131\u015fmaya rastlamak m\u00fcmk\u00fcn. Ne var ki, bu ara\u015ft\u0131rmalar\u0131n sonu\u00e7lar\u0131n\u0131n geriye d\u00f6n\u00fck de\u011ferlendirildi\u011fi analizlerde, psikoterapinin maj\u00f6r depresyondaki yeri konusunda olmasa da etkinlik d\u00fczeyi ile ilgili baz\u0131 soru i\u015faretleri olu\u015ftu. Konuya ilgili \u00e7ekincelerin temelinde, do\u011fal olarak sadece yay\u0131nlanm\u0131\u015f \u00e7al\u0131\u015fmalar \u00fczerinden de\u011ferlendirme yapman\u0131n m\u00fcmk\u00fcn oldu\u011fu ger\u00e7e\u011fi d\u00fc\u015f\u00fcn\u00fcld\u00fc\u011f\u00fcnde, sonu\u00e7lar\u0131 \u201cba\u015far\u0131s\u0131z\u201d olan \u00e7o\u011fu \u00e7al\u0131\u015fman\u0131n yay\u0131nlanmad\u0131\u011f\u0131 d\u00fc\u015f\u00fcncesi yatmaktad\u0131r. \u00a0Bu durum ispat edilmesi zor bir iddia gibi g\u00f6r\u00fcnse de, Amerikan Ulusal Sa\u011fl\u0131k Enstit\u00fcleri (NIH) te\u015fviki ile yap\u0131lan \u00e7al\u0131\u015fmalar, tasar\u0131mlar\u0131ndan uygulanmalar\u0131na kadar belirli kurallar \u00e7er\u00e7evesinde s\u0131k\u0131 bir \u015fekilde takip edilerek y\u00fcr\u00fct\u00fcld\u00fc\u011f\u00fcnden, bu kay\u0131tlar\u0131n temel al\u0131nd\u0131\u011f\u0131 bir \u00e7al\u0131\u015fman\u0131n yeni yay\u0131nlanan sonu\u00e7lar\u0131 anlaml\u0131 olarak de\u011ferlendirilebilecek seviyede bilgi sa\u011fl\u0131yor. Ara\u015ft\u0131rmac\u0131lar 1972-2008 aras\u0131 NIH kay\u0131tlar\u0131n\u0131 depresyon tedavisi a\u00e7\u0131s\u0131ndan geriye d\u00f6n\u00fck inceleyip dergilerde bas\u0131lm\u0131\u015f 42 \u00e7al\u0131\u015fma (4581 denek) ile bas\u0131lmam\u0131\u015f 11 \u00e7al\u0131\u015fma (839 denek) sonu\u00e7lar\u0131 \u00fczerinden bir de\u011ferlendirme yapt\u0131lar. Yay\u0131nlanm\u0131\u015f \u00e7al\u0131\u015fmalar\u0131n sonu\u00e7 ortalamalar\u0131 ile yay\u0131nlanmam\u0131\u015flar\u0131n da eklendi\u011fi durumda ortaya \u00e7\u0131kan sonu\u00e7lar\u0131, biraz karma\u015f\u0131k da olsa, istatistiki olarak kar\u015f\u0131la\u015ft\u0131rd\u0131lar. \u00d6ncelikle ilk tespit edilen durum, psikoterapinin depresyon tedavisindeki yeri ile ilgili olarak NIH deste\u011fi alt\u0131nda yap\u0131lm\u0131\u015f olan \u00e7al\u0131\u015fmalar\u0131n yakla\u015f\u0131k d\u00f6rtte birinin sonu\u00e7lar\u0131n\u0131n yay\u0131nlanmam\u0131\u015f oldu\u011fu ger\u00e7e\u011fidir. Yay\u0131nlanmam\u0131\u015f \u00e7al\u0131\u015fmalar\u0131n sonu\u00e7lar\u0131 da eklenerek de\u011ferlendirildi\u011finde, psikoterapinin hastal\u0131k tedavisindeki genel etkinli\u011finin %25 oran\u0131nda azald\u0131\u011f\u0131 g\u00f6z \u00f6n\u00fcne al\u0131nd\u0131\u011f\u0131nda, bu durumun a\u00e7\u0131k bir \u201cyay\u0131n bias\u0131\u201d (tarafgirlik) oldu\u011fu s\u00f6ylenebilir. Toparlamak gerekirse; psikoterapinin depresyon tedavisinde olumlu bir y\u00f6n\u00fc oldu\u011funu kabul etmekle beraber, bu katk\u0131n\u0131n d\u00fc\u015f\u00fcn\u00fclenden daha az oldu\u011fu ger\u00e7e\u011fi ile kar\u015f\u0131 kar\u015f\u0131ya oldu\u011fumuzu da bir \u015fekilde dillendirmemiz gerekiyor. Kaynak:\u00a0 10.1371/journal.pone.0137864", "tags": ["Depresyon (\u00c7\u00f6kertici bozukluk)", "zihinsel hastal\u0131klar (psikopatoloji)"]},
{"source": "bilimfili.com", "url": "https://bilimfili.com/daha-cok-seks-daha-cok-mutluluk-getirir-mi/", "category": "psikoloji", "date": "20 Eyl\u00fcl 2015", "title": "Daha \u00c7ok Seks Daha \u00c7ok Mutluluk Getirir mi?", "content": "T\u00fcr\u00fcn\u00fcn ilk \u00f6rneklerinden olan bir \u00e7al\u0131\u015fmayla Carnegie Mellon University\u2019den bilim insanlar\u0131, daha \u00e7ok seks yapman\u0131n bizi daha mutlu yap\u0131p yapmayaca\u011f\u0131n\u0131 inceledi. Daha ilgin\u00e7 olan ise Carnegie Mellon\u2019dan George Leowenstein ve arkada\u015flar\u0131n\u0131n, \u00a0daha \u00e7ok seks yapman\u0131n mutsuzlu\u011fa bile yol a\u00e7aca\u011f\u0131n\u0131 ifade etmi\u015f olmalar\u0131d\u0131r. Son birka\u00e7 on y\u0131lda yay\u0131nlanan pek \u00e7ok ara\u015ft\u0131rma seksin mutlulukla do\u011frudan bir ili\u015fkisinin oldu\u011fu ve daha \u00e7ok seks yapman\u0131n daha \u00e7ok mutluluk getirece\u011fi yolunda deliller ortaya atm\u0131\u015ft\u0131r. Hatta bir ara\u015ft\u0131rma ile ayda bir kez ile s\u0131n\u0131rl\u0131 olan seks yapma durumunun haftada bir defa ile de\u011fi\u015ftirilmesi ile fazladan 50.000\u00a0$ kazanmayla elde edilecek bir mutlulu\u011fa ula\u015f\u0131laca\u011f\u0131n\u0131 kaydedilmi\u015ftir. Oysa ki, Leowenstein\u2019\u0131n The New York Times\u2019a yapt\u0131\u011f\u0131 a\u00e7\u0131klamaya g\u00f6re bu ara\u015ft\u0131rmalarla g\u00f6zden ka\u00e7\u0131r\u0131lan noktalar seksin ne s\u0131kl\u0131kta ya\u015fand\u0131\u011f\u0131 ile mutluluk aras\u0131ndaki ili\u015fkisine dair daha fazla bilgi kirlili\u011fine yol a\u00e7maktad\u0131r. Bu en temel sorunlardan birisi olan neyin sebep neyin sonu\u00e7 oldu\u011fu ile ili\u015fkili \u00f6nemli bir sorundur. Buna ek olarak, belki de bizi mutlu etmede daha \u00f6nemli fakt\u00f6rler olabilecek gelir durumu, nerede ya\u015fand\u0131\u011f\u0131 ya da ya\u015f gibi fakt\u00f6rlerin g\u00f6z ard\u0131 edilmesi gibi bir durum da ortaya \u00e7\u0131km\u0131\u015ft\u0131r. \u015e\u00fcphesiz seksin mutlulu\u011fa \u00f6nemli ve do\u011frudan etkileri olabilir, ama mutlulu\u011fun da seksin ne s\u0131kl\u0131kta yap\u0131ld\u0131\u011f\u0131 \u00fczerinde \u00f6nemli etkilerinin olabilece\u011fi, ya da sa\u011fl\u0131k gibi d\u0131\u015far\u0131dan \u00fc\u00e7\u00fcnc\u00fc bir fakt\u00f6r\u00fcn seks ve mutluluk aras\u0131ndaki ili\u015fkiyi etkileyebilece\u011fi yads\u0131namayacak kadar \u00f6nemli bir ger\u00e7ekliktir. Bu belirsizli\u011fe bir a\u00e7\u0131kl\u0131k ve bir \u00e7\u0131k\u0131\u015f yolu sunmak ve daha \u00e7ok seks ger\u00e7ekten daha \u00e7ok mutluluk mu demektir sorusuna bir yan\u0131t aramak \u00fczere ara\u015ft\u0131rma ekibi deneysel y\u00f6ntemlere dayanan bir ara\u015ft\u0131rma kurgulad\u0131lar. Deneysel kurgu olduk\u00e7a basitti: \u00d6ncelikle yap\u0131lan, \u00e7iftlerin var olan seks rutinleri ile ne kadar mutlu olduklar\u0131n\u0131 \u00f6l\u00e7mek. Sonras\u0131nda ise \u00e7iftleri deney ve kontrol grubu olacak \u015fekilde iki gruba ay\u0131rmak ve bir gruba daha s\u0131k seks yapmalar\u0131 y\u00f6n\u00fcnde (seks s\u0131kl\u0131klar\u0131n\u0131 iki kat\u0131na \u00e7\u0131karmak) di\u011fer gruba da seks ya\u015fant\u0131lar\u0131nda hi\u00e7bir \u015fey de\u011fi\u015ftirmemeleri y\u00f6n\u00fcnde y\u00f6nerge vermek olmu\u015ftur (\u00d6rne\u011fin, haftada \u00fc\u00e7 kez seks yapan bir \u00e7iftin bunu haftada alt\u0131 keze \u00e7\u0131karmas\u0131, ya da ayda bir kez seks yapan bir \u00e7iftin bunu ayda iki keze \u00e7\u0131karmas\u0131). Ara\u015ft\u0131rmaya 64 \u00e7ift g\u00f6n\u00fcll\u00fc olarak kat\u0131ld\u0131. \u00c7iftler yasal olarak evli ve heteroseks\u00fceldi ve ya\u015flar\u0131 35 ile 65 aras\u0131nda de\u011fi\u015fiyordu. Tam olarak 90 g\u00fcn s\u00fcren ara\u015ft\u0131rma s\u00fcreci boyunca, her g\u00fcn\u00fcn sonunda, ara\u015ft\u0131rmaya kat\u0131lan \u00e7iftler ayn\u0131 anketi internet \u00fczerinden doldurdular. Bu anket ile ara\u015ft\u0131rmac\u0131lar, \u00e7iftlerin duygu durumu ve \u00e7iftlerin her seks ili\u015fkisinden elde ettikleri doyumu, yani seks ili\u015fkilerinin kalitesini \u00f6l\u00e7t\u00fcler. Bulgular ara\u015ft\u0131rma ekibini olduk\u00e7a \u015fa\u015f\u0131rtt\u0131. Bulgulara g\u00f6re; seks yapma s\u0131kl\u0131\u011f\u0131 ile mutluluk aras\u0131nda sebep-sonu\u00e7 ili\u015fkisi oldu\u011fu y\u00f6n\u00fcnde bilinen varsay\u0131mlar\u0131n tersine, ara\u015ft\u0131rmac\u0131lar, seks s\u0131kl\u0131\u011f\u0131n\u0131n artmas\u0131n\u0131n insanlar\u0131n duygu durumu \u00fczerinde d\u00fc\u015f\u00fck de olsa negatif bir etkisinin oldu\u011funu buldular. Ara\u015ft\u0131rma sonu\u00e7lar\u0131na g\u00f6re,\u00a0\u00e7iftlerin daha fazla seks yapmalar\u0131 i\u00e7in y\u00f6nlendirilmeleri, kat\u0131l\u0131mc\u0131lar\u0131n\u00a0sekse dair motivasyonlar\u0131nda d\u00fc\u015f\u00fc\u015fe yol a\u00e7t\u0131. Her ne kadar ara\u015ft\u0131rmac\u0131lar\u0131n bunun nedenlerine dair a\u00e7\u0131klamalar\u0131 daha \u00e7ok \u00e7\u0131kar\u0131mlara dayansa da, as\u0131l sorular\u0131n\u0131n yan\u0131t\u0131n\u0131 bulmu\u015f oldular: Daha \u00e7ok seks yapmak bizi daha mutlu etmiyor. Dahas\u0131 bulgular,ara\u015ft\u0131rmaya kat\u0131lan ve daha \u00e7ok seks yapmalar\u0131 y\u00f6n\u00fcnde y\u00f6nerge alan \u00e7iftlerin zaman i\u00e7erisinde sekse dair motivasyonlar\u0131n\u0131n d\u00fc\u015ft\u00fc\u011f\u00fcn\u00fc ve bunun sonucunda da hem seks ya\u015famlar\u0131n\u0131n hem de duygu durum kalitelerinin\u00a0d\u00fc\u015ft\u00fc\u011f\u00fcn\u00fc g\u00f6stermi\u015ftir. Bu ara\u015ft\u0131rma sonu\u00e7lar\u0131ndan bizim eve g\u00f6t\u00fcrece\u011fimiz mesaj \u015fudur ki: E\u011fer daha mutlu olmak istiyorsak, s\u00f6z konusu seks oldu\u011funda odaklanmak gereken \u015fey seks ya\u015fam\u0131m\u0131z\u0131n ne s\u0131kl\u0131kta oldu\u011fu de\u011fil kalitesidir.", "tags": ["cinsellik", "duygular", "mutluluk"]},
{"source": "bilimfili.com", "url": "https://bilimfili.com/karar-verme-mekanizmasinda-yeni-bolge/", "category": "psikoloji", "date": "26 Eyl\u00fcl 2015", "title": "Karar Verme Mekanizmas\u0131nda Yeni Bir B\u00f6lge Ke\u015ffedildi", "content": "\u00c7evresel ko\u015fullar\u0131m\u0131zda de\u011fi\u015fikliklerle kar\u015f\u0131la\u015ft\u0131\u011f\u0131m\u0131zda orbitofrontal korteksimizi de devreye sokan uygun karar alma mekanizmas\u0131n\u0131 i\u015fletmek zorunda kal\u0131r\u0131z. Ancak beklenmeyen bir \u015fekilde Institut de Neurosciences Cognitives et Int\u00e9gratives d\u2019Aquitaine (INCIA, CNRS/Universit\u00e9 de Bordeaux)\u2019ten bilim insanlar\u0131 talamusta yer alan bir beyin b\u00f6lgesinin bu geli\u015fmi\u015f yetenekleri kullanmada \u00f6nemli rol oynad\u0131\u011f\u0131n\u0131 ke\u015ffetti. S\u0131\u00e7anlar \u00fczerinde yap\u0131lan bu \u00e7al\u0131\u015fma 23 Eylul 2015\u2019te The Journal of Neuroscience\u2018ta yay\u0131mland\u0131. Yasayan t\u00fcm canl\u0131lar kendi ihtiya\u00e7lar\u0131n\u0131 kar\u015f\u0131layabilmek ad\u0131na uygun kararlar vermek zorunda. \u00d6zellikle ani \u00e7evresel de\u011fi\u015fimlere dikkat etme yetene\u011fi t\u00fcrlerin hayatta kalmas\u0131 i\u00e7in \u00f6nemli bir meydan okuma niteli\u011findedir. Bu tarz karar veri\u015fler zaman i\u00e7inde evrimle\u015fmi\u015f bir bili\u015fsel fonksiyon olarak de\u011ferlendirilmektedir ve karar verme s\u00fcrecini i\u015fletmesiyle bilinen geli\u015fmi\u015f beyin yap\u0131lar\u0131ndan biri olan orbitofrontal korteksi i\u00e7ermektedir. INCIA\u2019daki \u201cD\u00e9cision et Adaptation\u201d (Fr. \u2013 Tr. Karar ve Adaptasyon) ekibi ilk olarak orbitofrontal kortekse ba\u011fl\u0131 olan beyin b\u00f6lgeleri \u00fczerine odakland\u0131. Bir i\u015faretleme (labeling) tekni\u011fi kullanarak, bilimciler, thalamic submedius nucleus ad\u0131nda talamusun i\u00e7inde bulunan k\u00fc\u00e7\u00fck ve \u00f6zelle\u015fmi\u015f bir b\u00f6lgeyi ke\u015ffettiler. Fonksiyonu tam olarak bilinmeyen bu b\u00f6lge de orbitofrontal kortekse ba\u011fl\u0131. Sinirsel ba\u011flant\u0131lar\u0131 g\u00f6zlemlemek i\u00e7in, k\u0131rm\u0131z\u0131 ve ye\u015fil i\u015faretleyiciler orbitofrontal korteksin iki ayr\u0131 b\u00f6lgesine uyguland\u0131. Daha sonra mekanizma i\u015fleyi\u015fi s\u00fcresince hareket eden bu bile\u015fikler talamustaki n\u00f6ronlarda birikti. \u0130ki i\u015faretleyici ile y\u00fcksek yo\u011funlukla boyanan submedius thalamic nucleus b\u00f6lgesi g\u00f6rselde rahatl\u0131kla g\u00f6r\u00fclebiliyor (kesik \u00e7izgi ile i\u015faretlenen alan).Telif : Bordeaux Imaging Centre / Fabien Alcaraz Ekip daha sonra bu iki beyin b\u00f6lgesinin karar verme ve adaptasyon s\u00fcrecindeki etkile\u015fimleri ve g\u00f6revlerini ara\u015ft\u0131rmak \u00fczere testler uygulad\u0131. Bunun i\u00e7in de, \u00fc\u00e7 ayr\u0131 grup s\u0131\u00e7an \u00fczerinde \u00e7al\u0131\u015f\u0131ld\u0131 : ilk gruba orbitofrontal korteks lezyonu (beyin b\u00f6lgesinin belirli tekniklerle etkisiz hale getirilmesi) uyguland\u0131, ikinci gruba submedius nucleus lezyonu uyguland\u0131 ve \u00fc\u00e7\u00fcnc\u00fc grup herhangi bir lezyon uygulanmadan kontrol grubu olarak kullan\u0131ld\u0131. Uygulanan test ise, s\u0131\u00e7anlar\u0131n bir uyar\u0131c\u0131 ses ile yiyecek \u00f6d\u00fcl\u00fc aras\u0131ndaki ili\u015fkiyi kurabilme yeteneklerini s\u0131nayarak uyguland\u0131. Deney iki a\u015fama olarak dizayn edildi. \u0130lk \u00f6\u011frenme faz\u0131nda hayvanlar\u0131n -her biri ayr\u0131 bir yiyecek \u00f6d\u00fcl\u00fcne i\u015faret eden- iki ayr\u0131 sesi (S1 ve S2) \u00f6\u011frenmesi sa\u011fland\u0131. \u00dc\u00e7 grup hayvan da yiyecek alacaklar\u0131 b\u00f6lgeye sesleri duyar duymaz ula\u015fmalar\u0131 gerekti\u011fini \u00f6\u011frendi. Hi\u00e7 bir lezyon hayvanlar\u0131n ses ile yiyecek \u00f6d\u00fcl\u00fc aras\u0131ndaki ili\u015fkiyi \u00f6\u011frenmelerine engel olmad\u0131. \u0130kinci fazda prosed\u00fcre birinci uyaran i\u00e7in (S1) bir de\u011fi\u015fiklik uygulanmad\u0131; ancak S2 i\u00e7in, bilim insanlar\u0131, yiyecekleri \u00e7o\u011funlukla yiyecek b\u00f6l\u00fcm\u00fcn\u00fcn d\u0131\u015f\u0131na da\u011f\u0131tarak de\u011fi\u015fiklik uygulad\u0131. Bu ses b\u00f6ylelikle de\u011ferini kaybetti ve lezyon uygulanmayan hayvanlar\u0131n bu sesi bir uyar\u0131c\u0131 olarak alg\u0131lamamaya ba\u015flad\u0131 ve yiyecek b\u00f6l\u00fcm\u00fcne yaln\u0131zca S1 sesini duyduklar\u0131nda u\u011frad\u0131lar. Buna kar\u015f\u0131l\u0131k herhangi bir lezyonu olan hayvanlar \u2013 orbitofrontal korteks lezyonu veya submedius thalamic nucleus lezyonu \u2014 bu adaptasyonu sa\u011flayamad\u0131 ve iki ses aras\u0131ndaki bu ay\u0131r\u0131m\u0131 yap\u0131p tepki vermemeyi \u00f6\u011frenemedi. \u00c7al\u0131\u015fma, talamus ve korteks aras\u0131nda \u2018adaptif karar verme\u2018 i\u00e7in \u00e7ok \u00f6nemli olan bir beyin devresinin varl\u0131\u011f\u0131n\u0131 ortaya koymu\u015f oldu. Ara\u015ft\u0131rman\u0131n yenilik\u00e7i ve b\u00fcy\u00fck yank\u0131 uyand\u0131rm\u0131\u015f olmas\u0131n\u0131n temel sebebi ise daha \u00f6nce yap\u0131s\u0131 ve adaptif davran\u0131\u015flardaki rol\u00fc hakk\u0131nda pek az \u015fey bilinen submedius thalamic nucleus\u2019un bu mekanizmalardaki ili\u015fkisinin ke\u015ffiydi. Ara\u015ft\u0131rma ekibi \u015fimdi de di\u011fer muhtemel \u2018talamokortikal\u2019 (talamus ve korteks aras\u0131ndaki devreler) devreleri ke\u015ffetmeyi planl\u0131yor. Bu geli\u015fmelerin bir\u00e7ok \u2013 \u00f6zellikle \u015fizofreni ve ba\u011f\u0131ml\u0131l\u0131k gibi \u2013 hastal\u0131\u011f\u0131n anla\u015f\u0131lmas\u0131nda b\u00fcy\u00fck bir rol oynayaca\u011f\u0131 d\u00fc\u015f\u00fcn\u00fcl\u00fcyor. \u00a0 Referans : F. Alcaraz, A. R. Marchand, E. Vidal, A. Guillou, A. Faugere, E. Coutureau, M. Wolff. Flexible Use of Predictive Cues beyond the Orbitofrontal Cortex: Role of the Submedius Thalamic Nucleus. Journal of Neuroscience, 2015; 35 (38): 13183 DOI: 10.1523/JNEUROSCI.1237-15.2015", "tags": ["beyin", "dokular (histoloji)", "d\u00fc\u015f\u00fcnceler", "karar verme mekanizmas\u0131"]},
{"source": "bilimfili.com", "url": "https://bilimfili.com/sempanzelerin-kisilikleri-beyin-yapilarinin-anatomisiyle-baglantili/", "category": "psikoloji", "date": "29 Eyl\u00fcl 2015", "title": "\u015eempanzelerin Ki\u015filikleri, Beyin Yap\u0131lar\u0131n\u0131n Anatomisiyle Ba\u011flant\u0131l\u0131", "content": "Georgia State University, The University of Texas MD Anderson Cancer Center ve University of Copenhagen\u2019den ara\u015ft\u0131rmac\u0131lar\u0131n ortakla\u015fa y\u00fcr\u00fctt\u00fc\u011f\u00fc \u00e7al\u0131\u015fmaya g\u00f6re, \u015fempanzelerin ki\u015filik \u00f6zellikleri, belirli beyin yap\u0131lar\u0131n\u0131n anatomisi ile ba\u011flant\u0131l\u0131. NeuroImage dergisinde online olarak yay\u0131mlanan ara\u015ft\u0131rman\u0131n bulgular\u0131na g\u00f6re; \u00e7e\u015fitli frontal korteks b\u00f6lgelerindeki gri-madde hacimleri ve giri madde hacmi asimetrileriyle ( beynin sol b\u00f6lgesinde veya sa\u011f b\u00f6lgesinde daha fazla olma durumu) \u00e7e\u015fitli ki\u015filik davran\u0131\u015flar\u0131 ba\u011flant\u0131l\u0131. Sonu\u00e7lar\u0131n \u00f6nermesine g\u00f6re; frontal korteks ve beynin bu b\u00f6lgedesindeki asimetriler, geni\u015f bir yelpazedeki ki\u015filik davran\u0131\u015flar\u0131n\u0131n n\u00f6robiyolojik altyap\u0131s\u0131nda \u00f6nemli bir role sahip. Georgia State psikoloji departman\u0131nda yard\u0131mc\u0131 do\u00e7ent Robert Latzman\u2019a g\u00f6re; ara\u015ft\u0131rman\u0131n sonu\u00e7lar\u0131 belli ba\u015fl\u0131 ki\u015filiklerin \u00e7al\u0131\u015f\u0131lmas\u0131na sinirbilimsel yakla\u015f\u0131mlar\u0131n \u00f6nemini do\u011fruluyor. Ayr\u0131ca ara\u015ft\u0131rman\u0131n sonu\u00e7lar\u0131, insanlarla k\u0131yasland\u0131\u011f\u0131nda b\u00fct\u00fcn bu ili\u015fkilerin \u015fempanzeler i\u00e7erisinde mukayese edilebilece\u011fi \u00f6nermesinde bulunuyor. Yap\u0131lan ara\u015ft\u0131rmada bilim insanlar\u0131, 107 \u015fempanzenin beynini manyetik rezonans g\u00f6r\u00fcnt\u00fcleme (MRI) kullanarak \u00e7al\u0131\u015ft\u0131lar ve ayr\u0131ca \u015fempanzelerin davran\u0131\u015f \u00f6zelliklerini de\u011ferlendirdiler. Y\u00fcr\u00fct\u00fclen ara\u015ft\u0131rman\u0131n bulgular\u0131na g\u00f6re,\u00a0 \u00a0 a\u00e7\u0131kl\u0131k ve d\u0131\u015fad\u00f6n\u00fckl\u00fck davran\u0131\u015flar\u0131 y\u00fcksek olarak de\u011ferlendirilmi\u015f \u015fempanzelerin beyinlerinin her iki yar\u0131s\u0131ndaki anterior singulat korteksinde daha b\u00fcy\u00fck hacimde gri madde bulunuyor. Bask\u0131nl\u0131k davran\u0131\u015f\u0131n\u0131 y\u00fcksek olarak de\u011ferlendirilmi\u015f \u015fempanzelerin ise sol anterior singulat korteksinde ve sa\u011f prefrontal korteksinde daha y\u00fcksek hacimde gri madde bulunuyor. Daha y\u00fcksek oranda \u00f6ng\u00f6r\u00fclemezlik/tepkisellik davran\u0131\u015f\u0131 g\u00f6steren \u015fempanzlerin de sa\u011f mesiyal prefrontal korteksinde daha y\u00fcksek hacimde gri madde bulunuyor. Y\u0131ll\u0131k sa\u011fl\u0131k muayenelerinde yap\u0131lan MRI g\u00f6r\u00fcnt\u00fclemeleri, b\u00fct\u00fcn \u015fempanzeler kabul ettiler. \u015eempanzelerin ki\u015filik de\u011ferlendirmeleri de uzun bir s\u00fcre boyunca hayvanlar ile birlikte \u00e7al\u0131\u015fm\u0131\u015f ve bu konudaki de\u011ferlendirmelerine g\u00fcvenilebilecek personeller ger\u00e7ekle\u015ftirdi. De\u011ferlendirilen davran\u0131\u015flar i\u00e7erisinde d\u0131\u015fad\u00f6n\u00fckl\u00fck, a\u00e7\u0131kl\u0131k(gizlilikten ka\u00e7\u0131nma), s\u0131cakkanl\u0131l\u0131k, bask\u0131nl\u0131k( insanlardaki nevrotikli\u011fin tam tersi), \u00f6ng\u00f6r\u00fclemezlik/tepkisellik ( insafl\u0131l\u0131k, arkada\u015f canl\u0131s\u0131 olma ve d\u0131\u015fad\u00f6n\u00fckl\u00fck gibi insan davran\u0131\u015flar\u0131n\u0131n tersi) olmak \u00fczere 5 kriter yer al\u0131yor. Ayn\u0131 ara\u015ft\u0131rma grubu taraf\u0131ndan yap\u0131lm\u0131\u015f daha \u00f6nceki ara\u015ft\u0131rmalarda, insanlar ve \u015fempanzelerin olduk\u00e7a geni\u015f bir yelpazede benzer ki\u015filik \u00f6zellikleri g\u00f6sterdi\u011fi \u00f6ne s\u00fcr\u00fcl\u00fcyordu. Fakat bu \u00e7al\u0131\u015fmaya kadar ara\u015ft\u0131rmac\u0131lar insan olmayan primatlarda bu davran\u0131\u015flar\u0131n n\u00f6roanatomik temelini ke\u015ffedememi\u015flerdi. G\u00f6zlemlerim, insan davran\u0131\u015flar\u0131n\u0131 evrimci bir bak\u0131\u015f a\u00e7\u0131s\u0131yla g\u00f6rmeme yard\u0131m etti. Bundan sadece, s\u0131k\u00e7a kulaklar\u0131m\u0131za \u00e7al\u0131nan Darvinci bak\u0131\u015f a\u00e7\u0131s\u0131n\u0131 kastetmiyorum, birisi kar\u015f\u0131 \u00e7\u0131kt\u0131\u011f\u0131nda maymun gibi kafam\u0131z\u0131 ka\u015f\u0131mam\u0131z\u0131 ya da bir arkada\u015f\u0131m\u0131z ba\u015fkas\u0131na a\u015f\u0131r\u0131 ilgi g\u00f6sterdi\u011finde k\u00fcsk\u00fcn bir hal almam\u0131z\u0131 kastediyorum. Ayn\u0131 zamanda bana hayvanlar hakk\u0131nda \u00f6\u011fretilenleri de sorgulamaya ba\u015flad\u0131m: Sadece i\u00e7g\u00fcd\u00fclerine g\u00f6re hareket ederler; gelecek konusunda hi\u00e7bir fikirleri yoktur; yapt\u0131klar\u0131 her \u015fey bencilcedir. Bunlar\u0131 g\u00f6rd\u00fcklerimle ba\u011fda\u015ft\u0131ram\u0131yordum. Nas\u0131l kimse \u201cinsan\u201d diye bir \u015feyden bahsetmiyorsa, ben de \u201c\u015fempanze\u201d hakk\u0131nda genelleme yapma becerimi kaybetmi\u015ftim. Seyrettik\u00e7e yarg\u0131lar\u0131m, ba\u015fka insanlar hakk\u0131nda verdi\u011fimiz h\u00fck\u00fcmlere benzemeye ba\u015flad\u0131; falanca nazik ve dost canl\u0131s\u0131d\u0131r, filanca benmerkezcidir gibi. Bir di\u011ferinin ayn\u0131s\u0131 tek bir \u015fempanze bile yoktur . \u2013 Frans de Waal (\u0130\u00e7imizdeki Maymun) \u0130lgili Makale: \u00a0Robert D. Latzman, Lisa K. Hecht, Hani D. Freeman, Steven J. Schapiro, William D. Hopkins.\u00a0Neuroanatomical correlates of personality in chimpanzees (Pan troglodytes): Associations between personality and frontal cortex.\u00a0NeuroImage, 2015; 123: 63 DOI:\u00a010.1016/j.neuroimage.2015.08.041", "tags": ["anatomi", "beyin", "Eteneli-memeliler alts\u0131n\u0131f\u0131 (Eutheria)", "hayvan davran\u0131\u015flar\u0131 (etoloji)", "hayvanbilim (zooloji)", "ki\u015filik", "Memeliler s\u0131n\u0131f\u0131 (Mammalia)", "primatoloji"]},
{"source": "bilimfili.com", "url": "https://bilimfili.com/uyku-ilk-etapta-hatirlayamadiginiz-seyleri-hatirlamaniza-yardimci-olabilir/", "category": "psikoloji", "date": "4 Ekim 2015", "title": "Uyku, \u0130lk Etapta Hat\u0131rlayamad\u0131\u011f\u0131n\u0131z \u015eeyleri Hat\u0131rlaman\u0131za Yard\u0131mc\u0131 Olabilir", "content": "\u00dcniversiteye geri d\u00f6nd\u00fc\u011f\u00fcn\u00fcz\u00fc d\u00fc\u015f\u00fcn\u00fcn. Final s\u0131nav\u0131ndan hemen \u00f6nceki gece\u2026 Ve s\u0131nav i\u00e7in yeteri kadar haz\u0131r de\u011filsiniz. Birka\u00e7 saatlik h\u0131zland\u0131r\u0131lm\u0131\u015f \u00e7al\u0131\u015fman\u0131n ard\u0131ndan, ayn\u0131 s\u0131nava girece\u011finiz arkada\u015f\u0131n\u0131z size; 100 y\u0131ll\u0131k d\u00fc\u015f\u00fcnce tarihine dair ya da bir dolu formul\u00fcn yerald\u0131\u011f\u0131 mini bir quiz yapar ve sorular\u0131n yaln\u0131zca yar\u0131s\u0131na do\u011fru cevap verirsiniz. Dersin hocas\u0131 ortalamay\u0131 g\u00f6z \u00f6n\u00fcne alsa bile s\u0131navdan 50 alarak dersten ge\u00e7er not alman\u0131z bazen m\u00fcmk\u00fcn de\u011fildir \u2013derse g\u00f6re de\u011fi\u015fir :)\u2013. Tam bu anda uyumal\u0131 ve ertesi g\u00fcn rapor alarak geleneksel olarak bir hayli zor olan telafi s\u0131nav\u0131na m\u0131 girmelisiniz yoksa biraz daha \u00e7al\u0131\u015fmal\u0131 m\u0131s\u0131n\u0131z? Hem \u201canne bilgeli\u011fi\u201d hem de uyku \u00e7al\u0131\u015fmalar\u0131; \u201cgidin yat\u0131n\u201d diyor. Di\u011fer faydalar\u0131n\u0131n yan\u0131 s\u0131ra, bu riski almak (uyumak) beyninizde karma\u015fa halinde bulunan tarihleri ve teorileri hat\u0131rlaman\u0131za yard\u0131mc\u0131 olacakt\u0131r. Peki ama, uyku; haf\u0131zan\u0131zdaki bu bilgileri tam olarak nas\u0131l g\u00fc\u00e7lendirecek? Dinlenme moduna ge\u00e7mek, sizi zaten hali haz\u0131rda beyninizde olan ancak hat\u0131rlayamad\u0131\u011f\u0131n\u0131z kalan %50\u2019lik k\u0131sm\u0131 unutmaktan al\u0131koyar m\u0131? Ya da, uyan\u0131p kitab\u0131 tekrar a\u00e7t\u0131\u011f\u0131n\u0131zda d\u00fcn gece hat\u0131rlayamad\u0131\u011f\u0131n\u0131z \u015feyleri hat\u0131rlaman\u0131z i\u00e7in bir \u015fans var m\u0131d\u0131r? \u0130ngiliz psikolog Nicolas Dumay\u2018a g\u00f6re; evet, b\u00f6yle bir \u015fans var ! Uykunun haf\u0131zay\u0131 destekledi\u011fine dair kesin bir kan\u0131t olmasa da, Cortex dergisinde bu hafta yay\u0131mlanan bir ara\u015ft\u0131rma; uykunun yaln\u0131zca ak\u0131lda var olan ancak hat\u0131rlanamayan bilgileri g\u00fc\u00e7lendirmekle kalmad\u0131\u011f\u0131n\u0131, daha da etkileyici bir bi\u00e7imde, uyan\u0131kken \u00f6\u011frenmemizin neredeyse m\u00fcmk\u00fcn olmad\u0131\u011f\u0131 bilgileri de hat\u0131rlamam\u0131za olanak tan\u0131d\u0131\u011f\u0131n\u0131 ortaya koydu. Bir teoriye g\u00f6re; derin- uyku asl\u0131nda geriye d\u00f6n\u00fck m\u00fcdahaleyi ba\u015flat\u0131r, yani unutman\u0131n \u201cpanzehiri\u201d gibi davran\u0131r. Derin-uykuya ge\u00e7tikten sonra, bu teori; beynin d\u0131\u015f d\u00fcnyadan bilgi al\u0131m\u0131n\u0131 durdurdu\u011funu ve haf\u0131za g\u00fc\u00e7lendirme s\u00fcreci olarak adland\u0131r\u0131lan taze haf\u0131zalar\u0131 sa\u011flamla\u015ft\u0131rmaya odaklan\u0131r. Bir ba\u015fka teori ise; derin uykudaki n\u00f6ral yava\u015flama d\u00fc\u015f\u00fcncesiyle \u00e7eli\u015fiyor ve bunun yerine, beynin \u201csinirsel tekrarlamaya\u201d odaklad\u0131\u011f\u0131n\u0131 yani; yeni \u00f6\u011frenilen bilgiyi tekrarlama s\u00fcrecini aktifle\u015ftirdi\u011fini ileri s\u00fcr\u00fcyor. Sinirsel tekrarlama arac\u0131l\u0131\u011f\u0131yla, beyin yaln\u0131zca hali haz\u0131rda olu\u015fmu\u015f haf\u0131zalar\u0131n \u201ckaybolmas\u0131n\u0131\u201d engellemekle kalmaz, ayn\u0131 zamanda da uyan\u0131kken olu\u015fturulmas\u0131 pek m\u00fcmk\u00fcn olmayan haf\u0131zalar\u0131n (bir \u00f6nceki gece hat\u0131rlayamad\u0131\u011f\u0131n\u0131z final s\u0131nav\u0131 bilgisi) kodlamas\u0131n\u0131 da bitirir. \u00c7al\u0131\u015fmada, Nicolas Dumay \u00f6nc\u00fcl\u00fc\u011f\u00fcndeki ara\u015ft\u0131rma ekibi; uykunun bildirimsel belle\u011fi geli\u015ftirdi\u011fiyle (\u2013deneyimler ve becerilerden ziyade\u2013 olgusal bilgiyi muhafaza etme) ili\u015fkili deneyleri yeniden analiz etti. Deneylerin birinde, \u00e7al\u0131\u015fman\u0131n kat\u0131l\u0131mc\u0131lar\u0131 ger\u00e7ek kelimelere benzer sese sahip yeni kurgulanm\u0131\u015f bir dizi kelime \u00f6\u011frendiler. K\u0131sa bir s\u00fcre sonra, kat\u0131l\u0131mc\u0131lar hat\u0131rlayabildikleri kadar fazla terimi tan\u0131mlayarak ve haf\u0131zadan geri \u00e7a\u011f\u0131rarak yeni bilgilerini g\u00f6sterdiler. Sonras\u0131nda, kat\u0131l\u0131mc\u0131lar\u0131n yar\u0131s\u0131 10 k\u00fcs\u00fcr saat uyan\u0131k kal\u0131rken, di\u011fer yar\u0131s\u0131 ise bu s\u00fcreyi uykuda ge\u00e7irdiler. Bir molan\u0131n ard\u0131ndan, kat\u0131l\u0131mc\u0131lar terim bilgilerini tekrar sergilediler. Ara\u015ft\u0131rma ekibinin tekrar analizlerinde, ara\u015ft\u0131rmac\u0131lar iki farkl\u0131 hat\u0131rlama \u00f6l\u00e7e\u011fi \u00fczerine yo\u011funla\u015ft\u0131lar. \u0130lk olarak, ara\u015ft\u0131rmac\u0131lar; kat\u0131l\u0131mc\u0131lar\u0131n hangi kelimeleri ilk seferde do\u011fru tan\u0131mlad\u0131klar\u0131n\u0131 belirlediler. Ek olarak; ara\u015ft\u0131rma ekibi, kat\u0131l\u0131mc\u0131lar\u0131n ilk kelime testi s\u0131ras\u0131nda hat\u0131rlamad\u0131klar\u0131 kelimeleri de g\u00f6z \u00f6n\u00fcnde bulundurdular. Testler aras\u0131nda uyuyan kat\u0131l\u0131mc\u0131lar b\u00fct\u00fcn olarak daha iyi bir sonu\u00e7 elde ettiler. Fakat sonu\u00e7lar; kat\u0131l\u0131mc\u0131lar\u0131n ilk etapta hat\u0131rlamad\u0131\u011f\u0131 kelimeler bak\u0131m\u0131ndan daha belirgindi. Yani, bir anlamda, bizler uyurken yeni haf\u0131zalar olu\u015fturabiliriz. \u015eimdi, yukar\u0131daki sorumuza geri d\u00f6nersek; uyuman\u0131n ger\u00e7ekten bir fark yaratt\u0131\u011f\u0131n\u0131 s\u00f6yleyebiliriz. Kaynak: University of Exeter, \u201cSleep makes our memories more accessible, study shows\u201d,\u00a0http://www.exeter.ac.uk/news/featurednews/title_462432_en.html", "tags": ["bellek (haf\u0131za)", "uyku"]},
{"source": "bilimfili.com", "url": "https://bilimfili.com/cocuklugunuz-ve-cocugunuz/", "category": "psikoloji", "date": "13 Ekim 2015", "title": "\u00c7ocuklu\u011funuz ve \u00c7ocu\u011funuz", "content": "Her ebeveyn i\u00e7in\u00a0\u201csenden nefret ediyorum\u201d c\u00fcmlesini duymak zor bir durumdur. Dokuz ya\u015f\u0131ndaki \u00e7ocu\u011funun \u00a0\u201cSenden nefret ediyorum.\u201d diye ba\u011f\u0131rmas\u0131n\u0131 i\u015fitmek her ebeveyn i\u00e7in zor bir durumdur. Bu c\u00fcmleyi i\u015fiten ebeveynler genellikle kalbi k\u0131r\u0131lm\u0131\u015f, reddedilmi\u015f ve k\u0131zg\u0131n hisseder. Fakat ebeveynlerin \u00e7ocuklar\u0131n\u0131n davran\u0131\u015flar\u0131na verdikleri tepkiyi karma\u015f\u0131k hale getiren ba\u015fka bir unsur daha vard\u0131r. Her bir ebeveyn, \u00e7ocuklu\u011funda ya\u015fad\u0131\u011f\u0131 kendi bireysel deneyimlerini \u00e7ocu\u011fuyla sahip oldu\u011fu ili\u015fkiye yans\u0131t\u0131r. Yani, e\u011fer ebeveyn kendi \u00e7ocukluk y\u0131llar\u0131nda sevildi\u011fini hissetmek yerine reddedildi\u011fini deneyimlediyse \u00e7ok incinmi\u015f hissetmi\u015f olabilir ve kendi \u00e7ocu\u011funa da kolay bir \u015fekilde a\u015f\u0131r\u0131 tepki verebilir. \u00c7ocukluk y\u0131llar\u0131nda istenmeyen \u00e7ocuk veya karde\u015f gibi davran\u0131lan ebeveynler, bilin\u00e7siz bir \u015fekilde, \u00e7ocuklar\u0131na \u00f6fkeyle davranabilir ve \u00e7ocuklar\u0131n\u0131n sevilmediklerini d\u00fc\u015f\u00fcnmelerine neden olabilir. Ayn\u0131 \u015fekilde, evde hi\u00e7bir zaman dinlenmemi\u015f olan ebeveyn, kendi \u00e7ocu\u011fu onu \u00f6nemsemedi\u011finde b\u00fcy\u00fck bir h\u00fcsran ve k\u0131zg\u0131nl\u0131k duygusunu yeniden ya\u015fayabilir. Ebeveyn kendi \u00e7ocu\u011funu, \u00e7ocuklu\u011funda ona kar\u015f\u0131 sert ve k\u0131zg\u0131n olan kendi ebeveynleri olarak g\u00f6rebilir. Ebeveynler bu tepkilerinin fark\u0131na daha fazla vard\u0131k\u00e7a, kendi \u00e7ocuklar\u0131na olan tepkileri ve geri d\u00f6n\u00fctleri daha olumlu olacakt\u0131r. Ebeveynler genellikle kendi ailelerinden farkl\u0131 \u015fekilde davranarak, kendi \u00e7ocukluklar\u0131nda ya\u015fad\u0131klar\u0131 hasar ve k\u0131rg\u0131nl\u0131klar\u0131 telafi etmeye \u00e7al\u0131\u015f\u0131rlar. Kendilerini kendi ebeveynleri gibi davran\u0131rken bulduklar\u0131nda \u00e7ok \u00fcz\u00fcl\u00fcrler. Bu ebeveynlerin stresli olduklar\u0131nda yeti\u015ftirildikleri \u015fekilde davranmaya meyilli olduklar\u0131n\u0131n fark\u0131nda olmak \u00e7ok \u00f6nemlidir. \u00d6rne\u011fin, ebeveynleriniz herhangi bir kural\u0131 \u00e7i\u011fnedi\u011finizde size vurduysa, her ne kadar sert disipline kar\u015f\u0131 olsan\u0131z da kendi \u00e7ocu\u011funuzla olan problem durumlar\u0131n\u0131 \u00e7\u00f6zmede bu metodu kullanabilirsiniz. Bir ebeveyn i\u00e7in bu s\u00fcreci su y\u00fcz\u00fcne \u00e7\u0131karmak \u00e7ok yard\u0131mc\u0131 olacakt\u0131r. B\u00f6ylece ebeveyn kendi tepkilerinin daha fazla kendi kontrol\u00fc alt\u0131nda oldu\u011funu hissedecektir. Ebeveynlik deneyimi \u00fczerinde g\u00fc\u00e7l\u00fc bir etkiye sahip olan di\u011fer bir ge\u00e7mi\u015ften gelen fakt\u00f6r ise \u00e7iftlerden her birinin kendi bireysel \u00e7ocukluk deneyimlerine sahip olmas\u0131d\u0131r. Ebeveynler aras\u0131ndaki bu farklar aile i\u00e7inde s\u00fcregiden bir \u00e7ok \u00e7at\u0131\u015fmaya sebep olmaktad\u0131r. \u00d6rne\u011fin, ebeveynlerden biri s\u0131k\u0131 otoriteye sahip bir evde yeti\u015ftirildiyse ve di\u011fer ebeveyn de \u00e7ocuklu\u011funda hi\u00e7 k\u0131s\u0131tlanmad\u0131ysa, bu ebeveynler s\u00fcrekli olarak \u00e7ocu\u011fa bir oyunca al\u0131p almama konusu \u00fczerinde bile anla\u015fmazl\u0131k ya\u015fayabilirler ve tart\u0131\u015fabilirler.\u00a0 Her bir ebeveynin kendi reaksiyonlar\u0131n\u0131 analiz etmesi ve ge\u00e7mi\u015ften gelen davran\u0131\u015flar\u0131n\u0131 belirlemesi \u00e7ok \u00f6nemlidir. Ebeveynler bu konular hakk\u0131nda daha bilin\u00e7li olduk\u00e7a, daha uyumlu bir \u00e7ift olabilirler ve uyumlu davran\u0131\u015flar sergileyebilirler. Kendi \u00f6zfark\u0131ndal\u0131\u011f\u0131n\u0131z\u0131 geli\u015ftirebilece\u011finiz baz\u0131 ad\u0131mlar a\u015fa\u011f\u0131dad\u0131r: Ge\u00e7mi\u015f ve \u015fimdiki zaman aras\u0131nda ba\u011f kurma s\u00fcreci aile i\u00e7i ili\u015fkiler a\u00e7\u0131s\u0131ndan \u00e7ok \u00f6nemlidir. Aile i\u00e7i ili\u015fkilerinizin iyi olmas\u0131, d\u00fcrt\u00fclerinizi kontrol etmede kendinizi \u00f6zg\u00fcr hissetmenizi ve daha sevecen, daha sakin tepkiler vermenizi sa\u011flar. Kaynak:\u00a0Meri Wallace LCSW, \u201cYour Childhood And Your Child\u201d,\u00a0https://www.psychologytoday.com/blog/how-raise-happy-cooperative-child/201503/your-childhood-and-your-child", "tags": ["\u00e7ocuklar (pedagoji & pediatri)"]},
{"source": "bilimfili.com", "url": "https://bilimfili.com/bir-insana-hitaben-yuksek-sesli-tekrar-yapmak-bilginin-hatirlanmasini-kolaylastiriyor/", "category": "psikoloji", "date": "20 Ekim 2015", "title": "Birine Hitaben Y\u00fcksek Sesli Tekrar Yapmak, Bilginin Hat\u0131rlanmas\u0131n\u0131 Kolayla\u015ft\u0131r\u0131yor!", "content": "University of Montreal\u2019den Profes\u00f6r Victor Boucher\u2019e g\u00f6re y\u00fcksek sesli tekrarlar yapmak, \u00f6zellikle bu tekrar\u0131 yaparken ba\u015fka bir insana kar\u015f\u0131 yap\u0131yorsan\u0131z, s\u00f6zel belle\u011fi geli\u015ftiriyor. Boucher\u2019in belirtti\u011fine g\u00f6re: \u2018\u2019Y\u00fcksek sesli tekrarlar yapman\u0131n haf\u0131za i\u00e7in iyi oldu\u011funu biliyorduk, fakat bu \u00e7al\u0131\u015fma biriyle ileti\u015fim halinde olma durumunda yap\u0131lan y\u00fcksek sesli tekrarlar\u0131n bilgiyi hat\u0131rlamada b\u00fcy\u00fck etkisi oldu\u011funu g\u00f6steriyor.\u2019\u2019 Bu durumu g\u00f6stermek i\u00e7in, Boucher ve Alexis Lafleur, 44 Frans\u0131zca konu\u015fan \u00fcniversite \u00f6\u011frencisinden ekrandan bir dizi s\u00f6zl\u00fck birimi okumalar\u0131n\u0131 istediler. S\u00f6zl\u00fck birimi T\u00fcrk Dil Kurumu tan\u0131m\u0131yla; s\u00f6zl\u00fckte madde ba\u015f\u0131 olarak yer alacak anlaml\u0131 s\u00f6z varl\u0131\u011f\u0131, anlam\u0131na geliyor. \u00d6\u011frenciler ekrandan s\u00f6zc\u00fckleri okurlarken de, kulaklar\u0131na \u2018beyaz g\u00fcr\u00fclt\u00fcl\u00fc\u2019 kulakl\u0131klar tak\u0131ld\u0131. Bu kulakl\u0131klardan gelen ses, \u00f6\u011frencilerin kendi seslerini duymalar\u0131n\u0131 engelledi. Daha sonra ara\u015ft\u0131rmaya kat\u0131lan \u00f6\u011frenciler, 4 deneysel duruma tabi tutuldular; zihinden tekrar, dudaklar\u0131n\u0131 hareket ettirerek sessizce tekrar, ekrana bakarken y\u00fcksek sesli tekrar, ve son olarak da, ba\u015fka birisine hitaben y\u00fcksek sesli tekrar. Fakat, bu tekrarlar s\u0131ras\u0131nda da, \u00f6\u011frencilerin kendi seslerini duymalar\u0131n\u0131 engelleyen kulakl\u0131klar s\u00fcrekli kulaklar\u0131ndayd\u0131. Ara\u015ft\u0131rmac\u0131lar, daha sonra \u00f6\u011frencilerden, i\u00e7lerinde ekranda g\u00f6sterilmemi\u015f s\u00f6zl\u00fck birimlerinin de oldu\u011fu kelimelerden hangilerini hat\u0131rlad\u0131klar\u0131n\u0131 belirlemelerini istediler. Yap\u0131lan bu ara\u015ft\u0131rman\u0131n sonu\u00e7lar\u0131na g\u00f6re, egzersizler ba\u015fka birinin varl\u0131\u011f\u0131nda y\u00fcksek sesli yap\u0131ld\u0131\u011f\u0131 zaman, di\u011fer egzersiz t\u00fcrlerine g\u00f6re belirgin farkl\u0131l\u0131klar oluyor. Jest ve mimikler kullan\u0131lmadan yaln\u0131zca zihinden yap\u0131lan tekrarlar da, bilginin hat\u0131rlanmas\u0131nda en verimsiz y\u00f6ntem konumunda. Boucher\u2019e g\u00f6re, ses \u00e7\u0131kartmadan \u00f6\u011frenilmek ya da daha sonra hat\u0131rlanmak istenilen bilginin tekrar edilmesi duyu-motor ba\u011flant\u0131s\u0131 olu\u015fturdu\u011fundan hat\u0131rlama yetene\u011fimizi art\u0131r\u0131yor. Fakat, e\u011fer bu tekrarlar bir de konu\u015fma fonksiyonu ile birle\u015ftirilirse, \u00e7ok daha fazla bilginin hat\u0131rlanmas\u0131 m\u00fcmk\u00fcn hale geliyor. Profes\u00f6r Buoucher\u2019in Fonetik Bilimler Laboratuvar\u0131nda daha \u00f6ncelerde yap\u0131lan \u00e7al\u0131\u015fmalar da, sesli\u00a0bir \u015fekilde ifade etmenin beyinde duyu ve motor referanslar\u0131 olu\u015fturdu\u011funu g\u00f6steriyordu. \u00c7\u00fcnk\u00fc, bir ya da daha fazla duyumsal yakla\u015f\u0131m \u00fcretmek, s\u00f6zel elementin hat\u0131rlanmas\u0131n\u0131 daha verimli bir hale getiriyor. Bu sistematik i\u00e7erisine birisine sesli bir \u015fekilde anlatma durumu da eklendi\u011finde; s\u00f6zl\u00fc ifade ile ili\u015fkili duyu-motor ba\u011flant\u0131s\u0131na ek olarak, beyin sesli yap\u0131lan bu diyalog ile ili\u015fkilendirilmi\u015f \u00e7ok alg\u0131l\u0131 bilgiye ba\u015fvurabiliyor. Dolay\u0131s\u0131yla bilgi, haf\u0131za i\u00e7erisinde daha iyi tutulabiliyor. \u00a0 \u0130lgili Makale:\u00a0Alexis Lafleur, Victor J. Boucher.\u00a0The ecology of self-monitoring effects on memory of verbal productions: Does speaking to someone make a difference?\u00a0Consciousness and Cognition, 2015; 36: 139 DOI:\u00a010.1016/j.concog.2015.06.015", "tags": ["bellek (haf\u0131za)", "\u00f6\u011frenme"]},
{"source": "bilimfili.com", "url": "https://bilimfili.com/tatile-gitme-ihtiyaci-kanitlandi/", "category": "psikoloji", "date": "16 Ekim 2015", "title": "Tatile Gitme \u0130htiyac\u0131 Bilimsel Olarak Kan\u0131tland\u0131", "content": "Refah seviyemiz eskisine oranla artmas\u0131na ra\u011fmen pek \u00e7o\u011fumuzun \u00e7ok daha fazla \u00e7al\u0131\u015ft\u0131\u011f\u0131n\u0131 d\u00fc\u015f\u00fcn\u00fcyorum. Giderek daha da yo\u011funla\u015fan ofis programlar\u0131nda, \u00e7al\u0131\u015fanlar \u00e7o\u011funlukla y\u0131ll\u0131k izinlerini es ge\u00e7meyi ye\u011fliyorlar. T\u00fcrkiye gibi tatil beldesi bol olan bir \u00fclkede bile k\u00fc\u00e7\u00fck tatil ka\u00e7amaklar\u0131n\u0131 dahi kendilerine \u00e7ok g\u00f6r\u00fcyorlar. Ancak bu durum sadece bizim \u00fclkemize mahsus de\u011fil Amerika\u2019da yap\u0131lan yeni bir \u00e7al\u0131\u015fmaya g\u00f6re ge\u00e7ti\u011fimiz sene Amerikan vatanda\u015flar\u0131n\u0131n yar\u0131s\u0131 tatile \u00e7\u0131kmam\u0131\u015f. Ancak ara\u015ft\u0131rmalar bu ara vermeden \u00e7al\u0131\u015fma durumunun sa\u011fl\u0131k a\u00e7\u0131s\u0131ndan fazlas\u0131yla zararl\u0131 olabilece\u011fini g\u00f6steriyor. Evet, insanlar \u00e7o\u011funlukla bo\u015f zaman\u0131n ve boz zaman aktivitelerinin sa\u011fl\u0131k a\u00e7\u0131s\u0131ndan yararl\u0131 oldu\u011funu bilirler ancak bunun ger\u00e7ekli\u011fini neye dayand\u0131r\u0131rlar bilinmez. Bu yaz\u0131 bu ger\u00e7ekli\u011fi ortaya koyuyor. Ba\u015flang\u0131\u00e7 i\u00e7in, e\u011fer her y\u0131l \u00e7al\u0131\u015fmaya en az bir kez ara vermiyorsan\u0131z uzun s\u00fcren stresli d\u00f6nemlerin kalp problemlerini tetikledi\u011fini bilmelisiniz. 2012\u2019de uzun \u00e7al\u0131\u015fma saatleri ve koroner kalp hastal\u0131\u011f\u0131 aras\u0131ndaki ili\u015fki \u00fczerine yap\u0131lan \u00e7al\u0131\u015fmada bulgular g\u00fcnde 8 saatten fazla \u00e7al\u0131\u015fan insanlar\u0131n y\u00fczde 40 daha fazla kalp rahats\u0131zl\u0131\u011f\u0131 riskine sahip olduklar\u0131n\u0131 ortaya \u00e7\u0131kard\u0131. Bu sadece basit bir korelasyon de\u011fil, rahats\u0131zl\u0131klar\u0131n ba\u015fl\u0131ca nedenleri aras\u0131nda stres, dinlenme eksikli\u011fi ve yetersiz uyku ba\u015f\u0131 \u00e7ekmekte. Ba\u015fka bir \u00f6rnek de 1948 y\u0131l\u0131ndan bu yana \u00fc\u00e7 nesil boyunca kardiyovask\u00fcler hastal\u0131k risk fakt\u00f6rlerini ara\u015ft\u0131ran the Framingham Heart Study. \u00c7al\u0131\u015fman\u0131n baz\u0131 sonu\u00e7lar\u0131 tatil yapmay\u0131 birka\u00e7 y\u0131l atlayan ki\u015filerin kalp krizi riskinin %30 artt\u0131\u011f\u0131n\u0131 g\u00f6sterdi. Hem kalbinizin hem de akl\u0131n\u0131z\u0131n tatile ihtiyac\u0131 oldu\u011fu olduk\u00e7a a\u00e7\u0131k. Bu g\u00fcnlerde muhtemelen i\u015f ara verdi\u011finizde bile laptopunuzu beraberinizde ta\u015f\u0131yorsunuz. Yap\u0131lan \u00e7al\u0131\u015fmalar bunun yap\u0131lmamas\u0131 gereken bir hareket oldu\u011funu s\u00f6yl\u00fcyor. Bili\u015fsel s\u00fcre\u00e7ler \u00fczerine yap\u0131lan ara\u015ft\u0131rmalarda biraz mola veren insanlar\u0131n daha yarat\u0131c\u0131 olabildikleri, uzun s\u00fcre masada oturanlar\u0131n ise ileriki ya\u015flarda d\u00fc\u015f\u00fcncelerinde k\u00f6relmeler oldu\u011fu ortaya \u00e7\u0131km\u0131\u015ft\u0131r. \u0130\u015f yerinden uzakta ge\u00e7irilen birazc\u0131k zaman bile d\u00f6nd\u00fc\u011f\u00fcn\u00fczde sizi \u00e7ok daha yarat\u0131c\u0131 yapacakt\u0131r. Sahilde uzanman\u0131n ya da tarihsel yerlerde selfie\u2019ler \u00e7ekilmenin ak\u0131l sa\u011fl\u0131\u011f\u0131na da olduk\u00e7a faydas\u0131 oldu\u011fu g\u00f6zlendi. Psikolojiyi\u00a0iyi y\u00f6nde etkileyen tatil depresyonu da azalt\u0131yor. G\u00f6zlemsel \u00e7al\u0131\u015fmalardaki bir trend daha fazla tatil yapan insanlar\u0131n daha az depresyona girdiklerini g\u00f6sterdi. B\u00fct\u00fcn bunlar tatilin stresi azaltt\u0131\u011f\u0131n\u0131 ortaya koyuyor. Hollandal\u0131 psikolog Jessica de Bloom, uluslar aras\u0131 bir \u00e7al\u0131\u015fma y\u00fcr\u00fct\u00fcrken, tatilin neden oldu\u011fu iyi duygular\u0131n tart\u0131\u015f\u0131lmaz oldu\u011funu belirtmi\u015ftir. \u201c \u0130nsanlar tatil s\u0131ras\u0131nda kendilerini daha sa\u011fl\u0131kl\u0131 hissederler. Daha iyi bir psikolojiye\u00a0sahiptirler. Gerginlikleri daha azd\u0131r. Ve ayr\u0131ca daha y\u00fcksek enerji hissederler bu da hayattan daha fazla tatmin olmalar\u0131na neden olur.\u201d Peki, tatil d\u00f6n\u00fc\u015f\u00fcndeki dolu e-mail kutusuyla ve tatil sonras\u0131 sendromuyla nas\u0131l ba\u015fa \u00e7\u0131kaca\u011f\u0131z? De Bloom, ki\u015finin tatil d\u00f6n\u00fc\u015f\u00fcnde bu iyi psikolojinin\u00a0h\u0131zl\u0131 bir \u015fekilde da\u011f\u0131ld\u0131\u011f\u0131n\u0131 s\u00f6yl\u00fcyor. Ancak, tatilden kaynaklanan di\u011fer faydalar\u0131n hala s\u00fcrd\u00fc\u011f\u00fcn\u00fc bu nedenle\u00a0psikoloji\u00a0de\u011fi\u015fiminin tatilden kazan\u0131lan tek \u015fey olmad\u0131\u011f\u0131n\u0131 \u00f6ne s\u00fcr\u00fcyor. De Bloom bunu, \u201cBu biraz da e\u011fer tekrar tekrar yorulacaksak neden uyuyoruz demek gibi\u201d \u00f6rne\u011fiyle a\u00e7\u0131klamakta. Yani belki de \u00e7al\u0131\u015fmayarak ge\u00e7irdi\u011finiz g\u00fczel zamanlar\u0131 ve izinlerinizi bir dengeye oturtman\u0131z\u0131n zaman\u0131 gelmi\u015ftir. Patronunuza, g\u00f6n\u00fcl rahatl\u0131yla, izninizin sa\u011fl\u0131k nedeniyle oldu\u011funu s\u00f6yleyebilirsiniz \u00a0 Kaynak :\u00a0\u201cScience says your body needs vacations, and here\u2019s why ,\u201c http://www.sciencealert.com/your-body-needs-vacations-and-here-s-why", "tags": ["d\u00fc\u015f\u00fcnceler", "duygular", "stres"]},
{"source": "bilimfili.com", "url": "https://bilimfili.com/beyni-uyararak-inanc-ve-milliyetcilik-gudulerini-etkilemek-mumkun-mu/", "category": "psikoloji", "date": "18 Ekim 2015", "title": "Beyni Uyararak, \u0130nan\u00e7 ve Milliyet\u00e7ilik G\u00fcd\u00fclerini Etkilemek M\u00fcmk\u00fcn m\u00fc?", "content": "University of York\u2019da y\u00fcr\u00fct\u00fclen yeni bir ara\u015ft\u0131rma, insan beyni i\u00e7ine do\u011fru manyetik enerji y\u00f6nelterek ilk kez hem\u00a0milliyet\u00e7i d\u00fcrt\u00fclerin\u00a0hem de\u00a0tanr\u0131ya olan inanc\u0131n azalabilece\u011fini a\u00e7\u0131\u011fa \u00e7\u0131kard\u0131. University of\u00a0 York\u2019ta \u00e7al\u0131\u015fmalar\u0131n\u0131 y\u00fcr\u00fcten psikolog Dr. Keise Izuma, beynin \u00f6zel b\u00f6lgelerini ge\u00e7ici olarak kapatabilen\u00a0 Transkraniyal Manyetik Stim\u00fclasyon ya da k\u0131saca TMS olarak bilinen bir tedavi \u015feklinin kullan\u0131ld\u0131\u011f\u0131 \u00e7\u0131\u011f\u0131r a\u00e7\u0131c\u0131 bu deneyi y\u00fcr\u00fctmek i\u00e7in Los Angeles\u2019da bulunan University of California\u2019dan bir ekip ile i\u015f birli\u011fi yapt\u0131. \u00c7al\u0131\u015fmay\u0131 y\u00fcr\u00fcten ara\u015ft\u0131rmac\u0131lar, \u00e7al\u0131\u015fmalar\u0131 i\u00e7in beynin y\u00fczey alan\u0131na yak\u0131n bir yerde bulunan ve\u00a0 problemleri saptamak, saptanan problemlere cevap \u00fcretmek gibi g\u00f6revlerle ili\u015fkilendirilen al\u0131n i\u00e7 b\u00f6lgesinin \u00fcst\u00fcnde yer alan\u00a0 arka/geri medyal frontal korteks alan\u0131n\u0131 hedeflediler. Bu alan, \u00e7al\u0131\u015fman\u0131n temelini olu\u015fturuyor. Ara\u015ft\u0131rmada, kat\u0131l\u0131mc\u0131lar\u0131n yar\u0131s\u0131na beyin aktivitelerine etki etmeyen d\u00fc\u015f\u00fck d\u00fczeyli \u2018\u2019hile\u2019\u2019(low-level sham) y\u00f6ntemi uyguland\u0131. Di\u011fer kat\u0131l\u0131mc\u0131lara ise, hedeflenen beyin b\u00f6lgesindeki aktivitenin azalt\u0131lmas\u0131 amac\u0131yla yeter miktarda enerji verildi. Uygulamadan sonra, kat\u0131l\u0131mc\u0131lar\u0131n tamam\u0131ndan\u00a0 \u00f6l\u00fcm \u00fczerine d\u00fc\u015f\u00fcnmeleri istendi ve akabininde kat\u0131l\u0131mc\u0131lara dinsel inan\u00e7lar\u0131 ve g\u00f6\u00e7menler hakk\u0131ndaki hislerine dair sorular y\u00f6neltildi. Social Cognitive and Affective Neuroscience dergisinde yay\u0131mlanan bulgulara g\u00f6re, hedeflenmi\u015f beyin b\u00f6lgesi ge\u00e7ici olarak kapat\u0131lan insanlar\u0131n, \u2018\u2019Tanr\u0131, Melekler ve Cennet\u2019\u2019 konular\u0131na olan\u00a0 inan\u00e7lar\u0131na dair\u00a0 %38\u2019lik bir azalma meydana geldi\u011fi rapor edildi. Ayn\u0131 zamanda bu insanlar\u0131n, kendi \u00fclkelerini ele\u015ftiren bir g\u00f6\u00e7mene kar\u015f\u0131 olan hislerinde % 25.8\u2019lik pozitif bir art\u0131\u015f oldu\u011fu belirlendi. \u00c7al\u0131\u015fman\u0131n y\u00fcr\u00fct\u00fcld\u00fc\u011f\u00fc \u00fcniversitenin psikoloji b\u00f6l\u00fcm\u00fcnden Dr. Izuma ara\u015ft\u0131rma ile ilgili olarak: \u2018\u2019\u0130nsanlar problemler ile y\u00fczle\u015ftirildiklerinde, \u00e7o\u011fu kez dikkatlerini ideolojilere verirler. Bizler, bir engelin \u00fcstesinden gelmek i\u00e7in v\u00fccudun nas\u0131l haraket ettirilece\u011fine karar vermek gibi somut problemleri \u00e7\u00f6zme ile ba\u011flant\u0131l\u0131 olan bir beyin b\u00f6lgesinin, ayn\u0131 zamanda ideoloji ile alakal\u0131 soyut problemleri \u00e7\u00f6zme hususunda i\u015flerlik kazan\u0131p kazanamayaca\u011f\u0131n\u0131 ke\u015ffetmek istedik.\u2019\u2019 diyor. Ayr\u0131ca, beynimizin ideolojiye temel olu\u015fturan etkisinin, \u00e7al\u0131\u015fmay\u0131 y\u00fcr\u00fcten ekibin din ve milliyet\u00e7ilik gibi konulara odaklanmas\u0131na \u00f6nc\u00fcl\u00fck etti\u011fini belirtmekte fayda var. \u00c7al\u0131\u015fma ile ilgili olarak, Dr. Izuma: \u2018\u2019 \u00d6nceki ara\u015ft\u0131rmalar, insanlar\u0131n \u00f6l\u00fcmle y\u00fczle\u015ftiklerinde huzura kavu\u015fmak i\u00e7in dikkatlerini dine verdiklerine dair bulgular g\u00f6sterdi\u011finden, bizler insanlara \u00f6l\u00fcm\u00fc hat\u0131rlatmaya karar verdik. Umdu\u011fumuz gibi, deneysel olarak beynin arka frontal korteks b\u00f6lgesinin aktivitesini azaltt\u0131\u011f\u0131m\u0131zda, insanlar\u0131n, kendilerine \u00f6l\u00fcm\u00fcn hat\u0131rlat\u0131lm\u0131\u015f olmas\u0131na ra\u011fmen, i\u00e7 rahatlat\u0131c\u0131 dini fikirlere daha az yatk\u0131n olduklar\u0131 davran\u0131\u015f bi\u00e7imini\u00a0 geli\u015ftirdiklerini g\u00f6zlemledik.\u2019\u2019 Ara\u015ft\u0131rmac\u0131lar, kat\u0131l\u0131mc\u0131lardan milliyet\u00e7ilik ve inan\u00e7 konular\u0131 ekseninde hem negatif hem de pozitif duygusal hallerini yan\u0131tlamalar\u0131n\u0131 istediler. Yan\u0131tlardan yola \u00e7\u0131k\u0131larak, belirli bir bi\u00e7imde \u015feytan, k\u00f6t\u00fc ruh, cehennem ek olarak\u00a0\u00a0tanr\u0131, melekler ve cennet gibi de\u011ferler inan\u0131\u015f a\u00e7\u0131s\u0131ndan oranland\u0131. Bu arada b\u00fct\u00fcn potansiyel kat\u0131l\u0131mc\u0131lar, deneyden \u00f6nce dini bir inanca sahip olup olmad\u0131klar\u0131n\u0131n belirlenmesi ve netle\u015ftirilmesi ad\u0131na g\u00f6zlemlendi. Deneyin inan\u00e7 k\u0131sm\u0131 ile ilgili verileri, bu do\u011frultuda toplan\u0131r. Milliyet\u00e7ilik ideolojisine gelince, kat\u0131l\u0131mc\u0131lar g\u00f6r\u00fcn\u00fcrde, hen\u00fcz g\u00f6\u00e7 etmi\u015f g\u00f6\u00e7menler taraf\u0131ndan yaz\u0131lan iki yaz\u0131 \u00f6rne\u011fi okudular. Bu yaz\u0131 \u00f6rneklerinden biri Amerika Birle\u015fik Devletleri\u2019ne dair \u00f6vg\u00fc dolu ifadeler bar\u0131nd\u0131ran bir formatta iken, di\u011feri olduk\u00e7a ele\u015ftirel bir \u00f6rnekti. Okunan yaz\u0131 \u00f6rneklerine kat\u0131l\u0131mc\u0131lar taraf\u0131ndan getirilen yorumlar deneyin \u00f6ncesi ve sonras\u0131nda analiz edildi. Dr. Izuma\u2019n\u0131n belirtti\u011fine g\u00f6re: \u2018\u2019Bizler, bir insan\u0131n kendi toplumunun de\u011ferlerine y\u00f6nelik, yabanc\u0131 olarak de\u011ferlendirdi\u011fi birinden bir ele\u015ftiri duymas\u0131n\u0131n, ideolojik bir tehdit olarak alg\u0131land\u0131\u011f\u0131n\u0131 d\u00fc\u015f\u00fcn\u00fcyoruz. Bu tip tehditlere tepki vermenin bir yolu, ki\u015finin i\u00e7inde bulundu\u011fu topluma ait olan de\u011ferlere s\u0131k\u0131 s\u0131k\u0131ya tutunmas\u0131, de\u011ferlere olan hassasiyetini artt\u0131rmas\u0131 ve bu \u015fekilde ele\u015ftiriye y\u00f6nelik daha negatif bir tutum sergilemesidir. Bu nedenle, \u00e7al\u0131\u015fmalar\u0131m\u0131zda beynin tehditleri belirleme ve cevaplama konular\u0131na yard\u0131m eden inan\u00e7 ile ilgili k\u0131sm\u0131n\u0131n aktivitesini aksatt\u0131\u011f\u0131m\u0131zda; insanlar\u0131n yabanc\u0131 olarak de\u011ferlendirdikleri ele\u015ftirmenlere ve onlar\u0131n fikirlerine kar\u015f\u0131 daha az negatif ve daha az ideolojik bir tutum sergilediklerini g\u00f6rd\u00fck.\u2019\u2019 University of California\u2019dan makalenin ba\u015fyazar\u0131 Dr. Colin Holbrook \u015funlar\u0131 ekliyor : \u2018\u2019 Ara\u015ft\u0131rman\u0131n bulgular\u0131 olduk\u00e7a \u00e7arp\u0131c\u0131, ve beyin mekanizmalar\u0131n\u0131n ideolojik tepkilerin \u00fcretilmesinden de sorumlu olan, nispeten basit etki-tepki mekanizmalar\u0131 ekseninde evrimle\u015fti\u011fi g\u00f6r\u00fc\u015f\u00fcn\u00fc do\u011frular nitelikte. Fakat, dini inan\u00e7lar ve etnomerkezci* tutumlar\u0131n bu ara\u015ft\u0131rmada neden ve nas\u0131l azald\u0131\u011f\u0131n\u0131n kesin olarak anla\u015f\u0131lmas\u0131 i\u00e7in yeni ara\u015ft\u0131rmalar gerekiyor.\u2019\u2019 Ara\u015ft\u0131rmac\u0131lar\u0131n belirtti\u011fine g\u00f6re; yolumuzun \u00fczerinde kar\u015f\u0131m\u0131za \u00e7\u0131kan devrilmi\u015f bir a\u011fac\u0131 a\u015fmaya \u00e7al\u0131\u015f\u0131rken inan\u00e7 ile teselli buluyor olsak da ya da g\u00f6\u00e7 ile ilgili sorunlara \u00e7\u00f6z\u00fcm \u00fcretsek de beynimiz ayn\u0131 temel zihinsel i\u015fleyi\u015fi kullan\u0131yor. \u00a0 Dipnot: Etnomerkezcilik: Bir etnisite k\u00fclt\u00fcr\u00fcn\u00fcn bir nevi d\u00fcnyan\u0131n merkezine yerle\u015ftirilmesidir. Ba\u015fka bir de\u011fi\u015fle, bir etni\u011fin di\u011feri ya da di\u011ferlerinden \u00fcst\u00fcn oldu\u011funu savlayan d\u00fc\u015f\u00fcnce sistemidir. \u00a0 Makale Referans\u0131:\u00a0\u201cSocial Cognitive and Affective Neuroscience\u201d\u00a0(2015)\u00a0doi:\u00a010.1093/scan/nsv107", "tags": ["beyin", "d\u00fc\u015f\u00fcnceler", "inan\u00e7lar"]},
{"source": "bilimfili.com", "url": "https://bilimfili.com/aile-sicakligi-cocuklarin-iyi-oluslari-icin-temeldir/", "category": "psikoloji", "date": "21 Ekim 2015", "title": "Aile S\u0131cakl\u0131\u011f\u0131 \u00c7ocuklar\u0131n \u0130yi Olu\u015flar\u0131 i\u00e7in Temeldir", "content": "\u00c7ocukluk y\u0131llar\u0131nda maruz kal\u0131nan stres, yeti\u015fkinlik y\u0131llar\u0131nda deneyimlenen hastal\u0131klara sinirsel olarak verilen tepkileri de\u011fi\u015ftirmektedir.  Hepimizin sevgi ve \u015fefkate ihtiyac\u0131 vard\u0131r. Siz b\u00fcy\u00fcrken ebeveynleriniz s\u0131cak ve sevgi dolu muydu? Yoksa k\u00f6t\u00fc bir ortamda m\u0131 b\u00fcy\u00fcd\u00fcn\u00fcz? E\u011fer \u015fu anda siz de bir ebeveynseniz, g\u00fcnl\u00fck ya\u015famda \u00e7ocuklar\u0131n\u0131za ne kadar sevgi ve \u015fefkat g\u00f6steriyorsunuz? \u00c7o\u011fu ebeveyn \u00e7ocuklar\u0131 i\u00e7in sevgi dolu ve stresten uzak ortam\u0131 yaratma konusunda sa\u011fduyulu olmaya \u00e7al\u0131\u015fmaktad\u0131r. Ayr\u0131ca bilimsel ara\u015ft\u0131rmalar, sevgi dolu bir ortamda olman\u0131n ve sevdi\u011finiz insanlara sevginizi g\u00f6stermenin ne kadar \u00f6nemli oldu\u011funu onaylamaktad\u0131r. UCLA taraf\u0131ndan yeni yap\u0131lm\u0131\u015f bir ara\u015ft\u0131rman\u0131n sonu\u00e7lar\u0131, sevgi dolu bir ebeveyn fig\u00fcr\u00fcn\u00fcn, \u00e7ocuklar\u0131n sa\u011fl\u0131klar\u0131n\u0131 hayatlar\u0131 boyunca etkileyebilen sinirsel yap\u0131lar\u0131 de\u011fi\u015ftirebilece\u011fini g\u00f6stermektedir. Di\u011fer taraftan bu \u00e7al\u0131\u015fman\u0131n sonu\u00e7lar\u0131, \u00e7ocuklukta istismara maruz kalman\u0131n veya aile \u015fefkatinden yoksun olman\u0131n hayat boyunca s\u00fcrebilecek zihinsel ya da fiziksel sonu\u00e7lara sebep oldu\u011funu da g\u00f6stermektedir. \u00c7ocukluk y\u0131llar\u0131nda ihmal edilmek, yeti\u015fkinlikte ya\u015fan\u0131lacak hastal\u0131k ve \u00f6l\u00fcm riskini art\u0131rmaktad\u0131r. Alan\u0131nda bir ilk olan ve 2013 y\u0131l\u0131n\u0131n Eyl\u00fcl ay\u0131nda, Proceedings of the National Academy of Sciences taraf\u0131ndan online olarak yay\u0131nlanan \u201c\u00c7ocukluk D\u00f6neminde \u0130hmal, Aile s\u0131cakl\u0131\u011f\u0131 ve Gen\u00e7 Yeti\u015fkinlerde Koroner Damar Hastal\u0131klar\u0131 Riskinin Yeti\u015fkinlik Y\u0131llar\u0131nda Sebep Oldu\u011fu \u00c7oklu Biyolojik Risk\u201d ba\u015fl\u0131kl\u0131 \u00e7al\u0131\u015fmada yer alan ara\u015ft\u0131rmac\u0131lar, istismara maruz kalman\u0131n ve aile \u015fefkati eksikli\u011finin t\u00fcm d\u00fczenleyici sistemlerin \u00fczerindeki etkilerini \u00f6l\u00e7t\u00fcler ve olumsuz hayat deneyimleri ile sonraki y\u0131llarda sa\u011fl\u0131ks\u0131z olma aras\u0131nda kuvvetli bir biyolojik ili\u015fki oldu\u011funu buldular. \u00c7al\u0131\u015fman\u0131n ba\u015f ara\u015ft\u0131rmac\u0131s\u0131 olan ve UCLA Cousins Center for Psychoneuroimmunology\u2019de ara\u015ft\u0131rmac\u0131 bilim insan\u0131 olarak \u00e7al\u0131\u015fan Judith E. Carroll, \u201cAra\u015ft\u0131rma bulgular\u0131m\u0131z en az\u0131ndan fiziksel sa\u011fl\u0131k a\u00e7\u0131s\u0131ndan istismar\u0131n etkilerini azaltman\u0131n bir yolunun oldu\u011funu g\u00f6stermi\u015ftir.\u201d diyor. Judith E. Carroll\u2019e g\u00f6re, \u201cE\u011fer \u00e7ocuk hayat\u0131nda ona sevgi g\u00f6stermeyen bir yeti\u015fkinden ziyade sevgi g\u00f6steren ebeveyn fig\u00fcrlerine sahipse, bu durum onu ileriki y\u0131llarda istismar\u0131n sebep oldu\u011fu biyolojik sa\u011fl\u0131k problemlerinden koruyabilir.\u201d. \u00c7ocukluk d\u00f6nemi istismar ve ihmale maruz kalma \u00fczerine yap\u0131lan ara\u015ft\u0131rmalar \u00e7ocu\u011fun psikolojik ve fiziksel iyi olu\u015fu aras\u0131nda bir ba\u011f oldu\u011funu g\u00f6stermektedir. \u00d6rne\u011fin bu \u00e7al\u0131\u015fmalarda; \u00e7ocukluk d\u00f6neminde ya\u015fan\u0131lan \u201czehirli\u201d stresin, y\u00fcksek kolesterol, kardiyovask\u00fcler hastal\u0131klar, metabolik sendrom ve sa\u011fl\u0131k i\u00e7in \u00f6nemli derecede risk ta\u015f\u0131yan di\u011fer fiziksel durumlarla ili\u015fkili oldu\u011fu bulunmu\u015ftur. \u00a0Ara\u015ft\u0131rmac\u0131lara g\u00f6re, \u00e7ocuklukta maruz kal\u0131nan \u201czehirli\u201d stres, tehlike durumlar\u0131nda sahip olunan duygusal ve fiziksel uyar\u0131lmay\u0131 art\u0131rarak ve bu tepkileri sona erdirmeyi daha zor hale getirerek strese kar\u015f\u0131 verilen sinirsel tepkileri de\u011fi\u015ftirmektedir.  Ara\u015ft\u0131rmac\u0131lar, \u201c\u00c7ocuklara olumsuz durumlar alt\u0131nda korumac\u0131 ili\u015fkiler sa\u011flamak, onlar\u0131n t\u00fcm geli\u015fimsel alanlar\u0131 i\u00e7in yararl\u0131 oldu\u011fu belirlendi. Bizim bulgular\u0131m\u0131z, sevgi dolu bir ili\u015fkiye sahip olman\u0131n, onlarca y\u0131l sonra ya\u015fan\u0131labilecek olumsuz sa\u011fl\u0131k sonu\u00e7lar\u0131n\u0131 ve fiziksel sistemlerdeki hastal\u0131k riski belirtilerinin art\u0131\u015f\u0131n\u0131 da engelledi\u011fini g\u00f6stermektedir.\u201d diyor. \u00c7ocuklar, utan\u00e7 duyduklar\u0131 esnada, onlara kar\u015f\u0131 s\u00f6ylenilen a\u015fa\u011f\u0131lay\u0131c\u0131 etiketler veya s\u00f6zlerin do\u011fru oldu\u011funa inanarak istismara kar\u015f\u0131 sessiz kald\u0131klar\u0131ndan dolay\u0131 utand\u0131rma \u00e7ok tehlikelidir (zehirlidir). E\u011fer \u00e7ocu\u011fa, bir yeti\u015fkin veya bir akran\u0131 taraf\u0131ndan zorbal\u0131\u011fa maruz kalman\u0131n veya a\u015fa\u011f\u0131lanman\u0131n kabul edilemez oldu\u011fu \u00f6\u011fretilmi\u015fse, o \u00e7ocu\u011fun kendisini ifade etme ve ya\u015fad\u0131\u011f\u0131 istismar\u0131n olumsuz sinirsel etkilerini ortadan kald\u0131rma ihtimali daha y\u00fcksektir. Utan\u00e7, sevgi ve \u015fefkat dolu bir beyinde ya\u015fayamaz. \u00a0Fark\u0131ndal\u0131k ve di\u011fer tip terapilerinin yan\u0131nda, n\u00f6roplastisite sayesinde insanlar\u0131n, hangi ya\u015fta olurlarsa olsunlar, \u00e7ocuklukta maruz kald\u0131klar\u0131 istismar\u0131n \u015fekillendirdi\u011fi sinirsel yap\u0131lar\u0131 yeniden \u015fekillendirmeleri olas\u0131d\u0131r. Her yeti\u015fkin kendi ge\u00e7mi\u015finin getirdi\u011fi par\u00e7alara sahiptir. \u0130stismara maruz kal\u0131nan bir \u00e7ocuklu\u011fa sahip oldu\u011fundan dolay\u0131 insanlar kendilerini \u201chasarl\u0131\u201d hissetmek yerine, sinirsel onar\u0131mlar\u0131 i\u00e7in ileriye d\u00f6n\u00fck ad\u0131mlar atmaya ve bu s\u00fcre\u00e7te sa\u011fl\u0131klar\u0131na yararl\u0131 olacak \u015feyler yapmaya ba\u015flayabilirler. Tempolu ve v\u00fccudu \u00e7ok \u00e7al\u0131\u015ft\u0131ran egzersizleri ya\u015fam\u0131n bir par\u00e7as\u0131 haline getirmek hayata daha olumlu bakabilmek, motivasyonu art\u0131rabilmek ve iyi hissetmek a\u00e7\u0131s\u0131ndan \u00e7ok \u00f6nemlidir. UCLA\u2019n\u0131n y\u00fcr\u00fctt\u00fc\u011f\u00fc ara\u015ft\u0131rmalar\u0131n bulgular\u0131, aile i\u00e7indeki s\u0131cakl\u0131\u011f\u0131n ve yak\u0131nl\u0131\u011f\u0131n \u00e7ocuklukta maruz kal\u0131nan \u2018zehirli\u2019 stresin zararl\u0131 etkilerine kar\u015f\u0131 koruyucu oldu\u011funu g\u00f6stermektedir. \u00c7ocuklukta maruz kal\u0131nan istismar\u0131n etkileri ya\u015fa ba\u011fl\u0131 kardiyovask\u00fcler hastal\u0131klara yakalanma riskiyle ili\u015fkili olabilir, fakat yeti\u015fkinler hayat tarz\u0131 se\u00e7imleriyle, d\u00fc\u015f\u00fcnce ve davran\u0131\u015flar\u0131n\u0131 de\u011fi\u015ftirmeleriyle bu zararlar\u0131n baz\u0131lar\u0131n\u0131 d\u00fczeltebilirler. Son olarak Judith E. Carroll, \u201cErken m\u00fcdahale programlar\u0131n\u0131 destekleyen kamusal politikalar\u0131n artmas\u0131 umudumuzdur.\u201d diyerek erken m\u00fcdahalenin \u00f6nemini vurgulam\u0131\u015ft\u0131r ve \u201cRisk ta\u015f\u0131yan ailelere erken m\u00fcdahale programlar\u0131yla destek olursak ve aileleri, \u00f6\u011fretmenleri ve \u00e7ocuklarla ilgilenen di\u011fer yeti\u015fkinleri \u00e7ocuklara nas\u0131l sevgi dolu bir \u00e7evre sa\u011flayacaklar\u0131 hakk\u0131nda e\u011fitirsek, \u00e7ocuklar\u0131n sa\u011fl\u0131klar\u0131n\u0131 uzun solukta olumlu etkileyecek bir yol da \u00e7izmi\u015f oluruz.\u201d diyor. \u00a0 Kaynak:\u00a0PsychologyToday", "tags": ["aile", "\u00e7ocuklar (pedagoji & pediatri)"]},
{"source": "bilimfili.com", "url": "https://bilimfili.com/bebeklere-agulamayin-sarki-soyleyin/", "category": "psikoloji", "date": "8 Kas\u0131m 2015", "title": "Bebeklere \u201cAgu\u201dlamay\u0131n, \u015eark\u0131 S\u00f6yleyin, Ninni S\u00f6yleyin", "content": "Yeni anne ve babalar\u0131n \u201cdan-dini dan-dini das-ta-na\u2026\u201d gibi ninnileri nas\u0131l s\u00f6ylemeleri gerekti\u011fi konusunda biraz daha pratik yapmalar\u0131 gerekiyor. University of Montreal\u2019den ara\u015ft\u0131rmac\u0131lar\u0131n yapt\u0131\u011f\u0131 bir \u00e7al\u0131\u015fma; bebek diliyle konu\u015fmadan ziyade \u015fark\u0131 s\u00f6ylemenin bebekleri daha fazla rahatlatt\u0131\u011f\u0131n\u0131 ortaya koydu. Infancy \u2018de yay\u0131mlanan ara\u015ft\u0131rma;\u00a06 ila 9 ayl\u0131k 30 bebek \u00fczerinde yap\u0131ld\u0131. Ara\u015ft\u0131rma ekibi; bebekleri d\u0131\u015f uyaranlardan tamamen ar\u0131nd\u0131r\u0131lm\u0131\u015f bir odaya alarak bebeklere T\u00fcrk\u00e7e ninniler dinlettiler. \u00c7al\u0131\u015fma \u00f6rneklemi yurtd\u0131\u015f\u0131 oldu\u011fu i\u00e7in de; T\u00fcrk\u00e7e dilinde dinletilen ninniler bebekler i\u00e7in yabanc\u0131 dil durumunda idi, b\u00f6ylelikle de\u00a0ekip; bebeklerin tan\u0131d\u0131k bir sesten etkilenmelerini engellemi\u015f oldular. Sonras\u0131nda ara\u015ft\u0131rmac\u0131lar; ninni dinleme an\u0131 ile, bebek\u00e7e konu\u015fma ve bir yeti\u015fkin taraf\u0131ndan yap\u0131lan konu\u015fma an\u0131n\u0131n bebeklerin sakinlik seviyelerini ne d\u00fczeyde etkiledi\u011fini kar\u015f\u0131la\u015ft\u0131rd\u0131lar. \u015eark\u0131n\u0131n ard\u0131ndan, bebekler yakla\u015f\u0131k 9 dakika boyunca sakin kal\u0131rken,\u00a0bebek\u00e7e konu\u015fmaya ya da bir yeti\u015fkinin yapt\u0131\u011f\u0131 konu\u015fmaya maruz kalan bebekler yaln\u0131zca yakla\u015f\u0131k 4 dakika boyunca sakin kald\u0131lar. Bunun yan\u0131 s\u0131ra, bebeklerin m\u00fczik zevklerini daha hen\u00fcz anne karn\u0131ndayken geli\u015ftirmeye ba\u015flad\u0131klar\u0131n\u0131 biliyoruz. University of Helsinki\u2019den ara\u015ft\u0131rmac\u0131lar, 2013 y\u0131l\u0131nda yapt\u0131klar\u0131 bir \u00e7al\u0131\u015fmaya; hamileliklerinin son \u00fc\u00e7 ay\u0131nda; bebeklerine \u201cTwinkle Twinkle Little Star\u201d \u015fark\u0131s\u0131n\u0131 dinleten\u00a010 hamile kad\u0131n\u0131 dahil etti. Bebekler d\u00fcnyaya geldiklerinde, hamilelik s\u00fcrecinde ninniyi dinlememi\u015f bebeklere k\u0131yasla tekrar dinletilen ninniye dair \u00f6nemli d\u00fczeyde\u00a0y\u00fcksek beyin aktiviteleri ger\u00e7ekle\u015ftirdikleri g\u00f6r\u00fcld\u00fc. Kaynak: Van Winkle\u2019s, \u201cStop with the Baby Talk: Singin, Not Conversation, is Key to Calming Down to Infants,\u201d\u00a0http://vanwinkles.com/babies-respond-calmly-to-singing-not-talking", "tags": ["\u00e7ocuklar (pedagoji & pediatri)", "dil"]},
{"source": "bilimfili.com", "url": "https://bilimfili.com/erken-cocukluk-doneminde-cocugun-cevresinden-aldigi-destek-beyin-gelisimine-katkida-bulunuyor/", "category": "psikoloji", "date": "28 Ekim 2015", "title": "Erken \u00c7ocukluk D\u00f6neminde \u00c7ocu\u011fun \u00c7evresinden Ald\u0131\u011f\u0131 Destek, Beyin Geli\u015fimine Katk\u0131da Bulunuyor", "content": "Bir \u00e7ocu\u011fun, hayat\u0131n\u0131n erken y\u0131llar\u0131nda annesi ile aras\u0131nda sevgi ve \u015fefkat dolu bir ili\u015fkiye sahip olmas\u0131 beyninde bulunan \u00f6\u011frenme, haf\u0131za ve strese tepki b\u00f6l\u00fcmlerinin geli\u015fimlerine yard\u0131mc\u0131 oluyor. St. Louis\u2019te bulunan Washington \u00dcniversitesi T\u0131p Fak\u00fcltesi\u2019nin ara\u015ft\u0131rmac\u0131lar\u0131, Proceedings of the National Academy of Sciences Early Edition\u2019da online olarak yay\u0131nlanan \u00e7al\u0131\u015fmalar\u0131nda, erken \u00e7ocukluk y\u0131llar\u0131nda anneleri taraf\u0131ndan sevgi ve \u015fefkat g\u00f6ren \u00e7ocuklar\u0131n beyinlerini incelediler ve bu \u00e7ocuklar\u0131n \u00f6\u011frenme, haf\u0131za ve strese verilen tepki a\u00e7\u0131s\u0131ndan \u00e7ok \u00f6nemli olan beynin hipokamp\u00fcs b\u00f6l\u00fcmlerinin daha b\u00fcy\u00fck oldu\u011funu g\u00f6rd\u00fcler. \u00c7al\u0131\u015fman\u0131n ba\u015f ara\u015ft\u0131rmac\u0131s\u0131 Dr. Joan L. Luby\u2019e g\u00f6re, bu \u00e7al\u0131\u015fma sevgi ve \u015fefkat dolu bir ailenin uyumlu insanlar yeti\u015ftirmede ne kadar \u00f6nemli oldu\u011fu ger\u00e7e\u011fini ge\u00e7erli hale getirdi. Ayr\u0131ca Dr. Joan Luby bu konuda, kamu sa\u011fl\u0131\u011f\u0131 gereksinimimiz olarak aile i\u00e7inde bulunan sevgi ve \u015fefkate daha fazla odaklanmam\u0131z gerekti\u011fini ve bir toplum olarak gelece\u011fimiz \u00fczerinde \u00e7ok b\u00fcy\u00fck etkiye sahip olan bu becerileri geli\u015ftirebilece\u011fimizi d\u00fc\u015f\u00fcnd\u00fc\u011f\u00fcn\u00fc belirtti. Ara\u015ft\u0131rmac\u0131lar, yakla\u015f\u0131k 10 y\u0131l \u00f6nce okul \u00f6ncesi d\u00f6nem depresyonu \u00e7al\u0131\u015fmas\u0131na kat\u0131ld\u0131klar\u0131 s\u0131rada depresyon ve di\u011fer piskyatrik hastal\u0131klar te\u015fhisi konan veya zihinsel ve ruhsal olarak sa\u011fl\u0131kl\u0131 olan, ya\u015flar\u0131 \u015fu an 7 ile 10 aras\u0131nda olan \u00e7ocuklar\u0131n beyinlerini incelediler. Bir \u00f6nceki \u00e7al\u0131\u015fman\u0131n bir par\u00e7as\u0131 olarak, \u00e7ocuklar yak\u0131ndan g\u00f6zlemlendi, ebeveynleri (genellikle anne) ile olan etkile\u015fimleri (ara\u015ft\u0131rmac\u0131lar ebeveyne bir g\u00f6rev verdi ve bunu ger\u00e7ekle\u015ftirmesini istedi) video kayd\u0131na al\u0131nd\u0131 ve \u00e7ocuktan bu etkinli\u011fin sonunda alaca\u011f\u0131 bir hediye i\u00e7in beklemesi istendi. Ailelerin bu stresli durum esnas\u0131nda \u00e7ocuklar\u0131n\u0131 nas\u0131l destekledi\u011fi ve onlara nas\u0131l sevgi g\u00f6sterdi\u011fi, \u00e7ocuklar\u0131n sa\u011fl\u0131k durumu veya ebeveynlerin miza\u00e7lar\u0131 hakk\u0131nda hi\u00e7bir bilgi sahibi olmayan de\u011ferlendirmeciler taraf\u0131ndan de\u011ferlendirildi. \u00c7ocuk psikiyatr doktoru Joan Luby, de\u011ferlendirmelerin tarafs\u0131z bir \u015fekilde yap\u0131ld\u0131\u011f\u0131n\u0131 belirtti. Ayr\u0131ca Dr. Luby, bir ebeveynin \u00e7ocu\u011fa sevgi ve \u015fefkat ile yakla\u015fmas\u0131n\u0131n, ebeveynin kendisi hakk\u0131nda yapt\u0131\u011f\u0131 de\u011ferlendirme veya d\u00fc\u015f\u00fcncelerine g\u00f6re \u00f6l\u00e7\u00fclmedi\u011fini ve de\u011ferlendirilmedi\u011fini, aksine de\u011ferlendirmelerin zor ve stresli durumlar alt\u0131nda ebeveynlerin \u00e7ocuklara g\u00f6sterdi\u011fi davran\u0131\u015f, sevgi ve \u015fefkate g\u00f6re yap\u0131ld\u0131\u011f\u0131n\u0131 vurgulad\u0131. Bu \u00e7al\u0131\u015fmaya getirilen ele\u015ftirilerden biri, ara\u015ft\u0131rmac\u0131lar\u0131n ebeveynleri ve \u00e7ocuklar\u0131 kendi evlerinde g\u00f6zlemlememesi veya stresli durumlar\u0131 ailelere tekrar tekrar deneyimletip g\u00f6zlemlememesidir. Fakat \u00e7ocuk geli\u015fimi alan\u0131nda yap\u0131lm\u0131\u015f di\u011fer \u00e7al\u0131\u015fmalar da ge\u00e7erli \u00f6l\u00e7\u00fcmler olarak benzer metotlar\u0131 kullanmaktad\u0131r ve ailelerin \u00e7ocuklar\u0131yla etkile\u015fimlerinin sevgi ve \u015fefkat \u00fczerine kurulu olup olmad\u0131\u011f\u0131n\u0131 \u00f6l\u00e7mektedir. Bu \u00e7al\u0131\u015fmada, okul \u00f6ncesi e\u011fitim d\u00f6nemlerinde depresyon belirtileri g\u00f6steren ve zihinsel ve ruhsal olarak sa\u011fl\u0131kl\u0131 olan toplam 92 \u00e7ocu\u011fun beyinleri ara\u015ft\u0131rmac\u0131lar taraf\u0131ndan incelendi. \u00c7ocuklar\u0131n beyinlerinde yap\u0131lan taramalar\u0131n sonu\u00e7lar\u0131, depresyon belirtileri ta\u015f\u0131mayan ve ebeveynleri taraf\u0131ndan sevgi g\u00f6ren \u00e7ocuklar\u0131n hipokamp\u00fcslerinin anneleri taraf\u0131ndan sevgi g\u00f6rmeyen \u00e7ocuklara g\u00f6re y\u00fczde 10 daha b\u00fcy\u00fck oldu\u011funu g\u00f6sterdi. Dr. Luby\u2019e g\u00f6re, uzun y\u0131llar boyunca yap\u0131lan ara\u015ft\u0131rmalar, erken \u00e7ocukluk d\u00f6neminde sahip olunan sevgi ve \u015fefkat dolu bir \u00e7evrenin \u00e7ocuklar\u0131n geli\u015fimlerindeki sa\u011fl\u0131kl\u0131 sonu\u00e7lar\u0131n\u0131n \u00f6neminin \u00fczerinde gerekti\u011fi kadar durmad\u0131 ve \u00e7o\u011fu \u00e7al\u0131\u015fma psikolojik fakt\u00f6rleri veya okul ba\u015far\u0131s\u0131n\u0131/performans\u0131n\u0131 inceledi. Fakat Dr. Luby bu \u00e7al\u0131\u015fman\u0131n, erken \u00e7ocukluk d\u00f6neminde deneyimlenen aile yap\u0131s\u0131 ve sevginin beyinde anatomik de\u011fi\u015fime sebep oldu\u011funu g\u00f6steren ve bu bilginin erken \u00e7ocukluk d\u00f6nemi literat\u00fcr\u00fc i\u00e7in ge\u00e7erlili\u011fini sa\u011flayan ilk \u00e7al\u0131\u015fma oldu\u011funu belirtti. Bu \u00e7al\u0131\u015fman\u0131n sonu\u00e7lar\u0131, y\u00fczde 10 daha b\u00fcy\u00fck hipokamp\u00fcse sahip olman\u0131n sevgi dolu bir erken \u00e7ocukluk d\u00f6nemi deneyimlemi\u015f olman\u0131n bir kan\u0131t\u0131 oldu\u011funu g\u00f6sterdi. Ara\u015ft\u0131rmac\u0131lar, depresif \u00e7ocuklar\u0131n daha k\u00fc\u00e7\u00fck hipokamp\u00fcse sahip olmalar\u0131n\u0131n yeti\u015fkinlerle yap\u0131lan \u00e7al\u0131\u015fmalarla benzer sonu\u00e7lar g\u00f6sterdi\u011finden dolay\u0131 mant\u0131kl\u0131 oldu\u011funu belirtiyorlar. As\u0131l s\u00fcrpriz olan sonu\u00e7, sevgi ve \u015fefkatin zihinsel ve ruhsal olarak sa\u011fl\u0131kl\u0131 olan \u00e7ocuklarda nas\u0131l bu kadar fark yaratt\u0131\u011f\u0131d\u0131r. Dr. Luby, anne taraf\u0131ndan sevgi ve \u015fefkat ile desteklenme ile sa\u011fl\u0131kl\u0131 \u00e7ocuklar\u0131n hipokamp\u00fcslerinin b\u00fcy\u00fckl\u00fckleri aras\u0131nda kuvvetli bir ili\u015fki bulduklar\u0131n\u0131 vurgulad\u0131. Daha \u00f6nceki \u00e7al\u0131\u015fmada sevgi ve \u015fefkat becerileri \u00f6l\u00e7\u00fclen ve de\u011ferlendirilen ebeveynlerin y\u00fczde 95\u2019i biyolojik anneler olmas\u0131na ra\u011fmen, ara\u015ft\u0131rmac\u0131lar herhangi bir ebeveynin (baba, b\u00fcy\u00fckanneler, b\u00fcy\u00fckbabalar, evlat edinen ebeveynler) \u00e7ocu\u011fa g\u00f6sterdi\u011fi sevgi ve \u015fefkatinin beyin \u00fczerinde olan etkilerinin neredeyse ayn\u0131 oldu\u011funu belirtiyorlar. Ara\u015ft\u0131rmac\u0131lar, sevgi ve \u015fefkate maruz kald\u0131klar\u0131ndan dolay\u0131 daha b\u00fcy\u00fck bir hipokamp\u00fcse sahip olan sa\u011fl\u0131kl\u0131 \u00e7ocuklar\u0131n hemen g\u00f6ze \u00e7arpt\u0131\u011f\u0131n\u0131 belirtiyorlar. Dr. Luby bunun sebebini, hipokamp\u00fcs\u00fcn beyin yap\u0131s\u0131nda b\u00fcy\u00fck \u00f6nemi olmas\u0131 ile a\u00e7\u0131kl\u0131yor. Ara\u015ft\u0131rmay\u0131 y\u00fcr\u00fcten bilim insanlar\u0131na\u00a0g\u00f6re, hipokamp\u00fcs\u00fcn istemsiz salg\u0131lanan stres hormonlar\u0131n\u0131 d\u00fczenlemede temel bir yap\u0131 konumunda. V\u00fccudumuz stres ile kar\u015f\u0131la\u015ft\u0131\u011f\u0131nda, hormonal sistem kalp at\u0131\u015flar\u0131n\u0131 art\u0131rarak ve v\u00fccudun duruma adapte olmas\u0131n\u0131 sa\u011flayarak stresle ba\u015f etmemizi sa\u011flar.\u00a0Ayr\u0131ca hipokamp\u00fcs \u00f6\u011frenme ve haf\u0131za becerileri i\u00e7in de \u00e7ok \u00f6nemlidir ve daha b\u00fcy\u00fck hipokamp\u00fcse sahip olma ile okulda veya di\u011fer i\u015flerde daha ba\u015far\u0131l\u0131 olma aras\u0131nda bir ili\u015fki vard\u0131r. Dr. Luby\u2019s g\u00f6re, \u00e7ocuklarla sadece belli bir \u00f6devde nas\u0131l \u00e7al\u0131\u015fabilecekleri konusunda de\u011fil de her zaman \u00e7ocuklar\u0131yla nas\u0131l bir ili\u015fki i\u00e7erisinde olmalar\u0131\u00a0gerekti\u011fi ile ilgili k\u00fc\u00e7\u00fck \u00e7ocuklu ailelerle i\u015fbirli\u011fi yapan e\u011fitimciler, \u00e7ocuklar\u0131n okul performans\u0131na ve \u00e7ocuk geli\u015fimine olumlu katk\u0131da bulunabilirler. Son olarak bu konuda Dr. Luby, \u201cEbeveynler \u00e7ocuklar\u0131na nas\u0131l sevgi ve \u015fefkat g\u00f6sterebilecekleri ve onlar\u0131 nas\u0131l destekleyebilecekleri konusunda e\u011fitilmelidir. \u00c7\u00fcnk\u00fc bunlar sa\u011fl\u0131kl\u0131 bir geli\u015fimin \u00e7ok \u00f6nemli unsurlar\u0131d\u0131r.\u201d\u00a0 diyerek e\u011fitimcileri ve e\u011fitim politikac\u0131lar\u0131n\u0131 uyar\u0131yor. \u00a0 Kaynak:\u00a0Washington University School of Medicine", "tags": ["aile", "beyin", "\u00e7ocuklar (pedagoji & pediatri)"]},
{"source": "bilimfili.com", "url": "https://bilimfili.com/baskalarinin-dusuncelerini-anlamak-cocuklari-yalan-soyletebiliyor/", "category": "psikoloji", "date": "22 Ekim 2015", "title": "Ba\u015fkalar\u0131n\u0131n D\u00fc\u015f\u00fcncelerini Anlamak \u00c7ocuklara Yalan S\u00f6yletebiliyor", "content": "Psychological Science \u2018da yay\u0131mlanan yeni bir \u00e7al\u0131\u015fma; ba\u015fkalar\u0131n\u0131n zihinsel durumlar\u0131 hakk\u0131nda ak\u0131l y\u00fcr\u00fctebilmeyi \u00f6\u011frenen \u00e7ocuklar\u0131n bir \u00f6d\u00fcl\u00fc kazanmak i\u00e7in aldatmay\u0131 kullanmaya\u00a0(yalan s\u00f6ylemeye ba\u015fvurmaya) daha yatk\u0131n olduklar\u0131n\u0131 ortaya koydu. Elde edilen bulgular; sosyal etkile\u015fim i\u00e7in olduk\u00e7a kritik \u00f6nemdeki\u00a0bili\u015fsel bir yeti olan \u201czihin kuram\u0131n\u0131n\u201d (en. theory of mind) geli\u015fmesinin; \u00e7ocuklar\u0131n, di\u011fer insanlar\u0131 bilerek adatmak i\u00e7in gerekli olan karma\u015f\u0131k d\u00fc\u015f\u00fcn\u00fc\u015f bi\u00e7imine odaklanmalar\u0131n\u0131 m\u00fcmk\u00fcn k\u0131labilir. Ara\u015ft\u0131rmac\u0131lar; iyi bir yalan s\u00f6ylemenin kar\u015f\u0131daki insan\u0131n beyninde yanl\u0131\u015f bir inan\u00e7 olu\u015fturmay\u0131 gerektirdi\u011fini ve zihin kuram\u0131n\u0131n, \u00e7ocuklar\u0131n bu durumu becerebilmelerini m\u00fcmk\u00fcn k\u0131lmak i\u00e7in \u00f6nemli bir bili\u015fsel ara\u00e7 sa\u011flayabilece\u011fini s\u00f6yl\u00fcyorlar.. \u00c7al\u0131\u015fmaya g\u00f6re; \u00e7ocuklar 2-3 ya\u015f civar\u0131nda yalan s\u00f6ylemeye ba\u015fl\u0131yorlar ve yap\u0131lan ara\u015ft\u0131rmalar \u00e7ocuklar\u0131n zihin kuram\u0131 ile yalan s\u00f6yleme e\u011filimleri aras\u0131ndaki ili\u015fkiyi ortaya koymu\u015ftu. \u00c7in\u2019deki Normal University\u2019den ve Kanada\u2019daki University of Toronto\u2019dan ara\u015ft\u0131rmac\u0131lar bu iki \u015fey aras\u0131nda nedensel bir ba\u011flant\u0131 olup olmad\u0131\u011f\u0131n\u0131 g\u00f6rmek i\u00e7in \u00e7al\u0131\u015fma y\u00fcr\u00fctt\u00fcler. \u0130lk olarak; ara\u015ft\u0131rma ekibi, hen\u00fcz yalan s\u00f6ylemeye ba\u015flamam\u0131\u015f \u00e7ocuklar\u0131 belirlemek i\u00e7in bir \u201csaklama oyunu\u201d etkinli\u011fi y\u00fcr\u00fctt\u00fcler. \u00c7ocuklara etiketler (renkli stik\u0131rlar) g\u00f6sterilerek kendileri i\u00e7in favori olan etiketi se\u00e7meleri istendi (\u00e7ocuklara, saklama oyununda e\u011fer 10 \u015feker kazan\u0131rsalar etiketi koruyabilecekleri\u00a0anlat\u0131ld\u0131.) Oyunda, ara\u015ft\u0131rmac\u0131 g\u00f6zlerini kapad\u0131\u011f\u0131 s\u0131rada, \u00e7ocuktan \u015fekeri ters kapal\u0131 iki kupadan\u00a0birisinin alt\u0131na saklayabilece\u011fi izah edildi. Sonras\u0131nda da ara\u015ft\u0131rmac\u0131 g\u00f6zlerini a\u00e7\u0131yor ve \u00e7ocu\u011fa saklanan \u015fekerin nerede oldu\u011funu soruyor ve \u00e7ocu\u011fun i\u015faret etti\u011fi kupalardan birisini se\u00e7iyor. B\u00f6ylelikle, \u00e7ocuk; deneyi yapan ki\u015fiye \u015fekerin yerine dair ancak yalan s\u00f6yleyerek bir \u015feker kazanabiliyor. Birinci a\u015faman\u0131n sonunda, her 10 denemede de \u015fekerin yerine dair do\u011fruyu s\u00f6yleyen ve asla yalan s\u00f6ylememi\u015f olan toplam 42 \u00e7ocuk \u00e7al\u0131\u015fman\u0131n devam\u0131 i\u00e7in se\u00e7ildi. Yakla\u015f\u0131k 3 ya\u015f\u0131ndaki \u00e7ocuklar rastgele olarak ya zihin kuram\u0131 e\u011fitimini ya da nicel ak\u0131l y\u00fcr\u00fctme odakl\u0131 kontrol g\u00f6revlerini\u00a0tamamlamalar\u0131 i\u00e7in ayr\u0131ld\u0131. Zihin kuram\u0131 e\u011fitimi; \u00e7ocuklara g\u00f6sterilen bir kalem kutusu i\u00e7erisinde ne oldu\u011funu d\u00fc\u015f\u00fcnd\u00fcklerini soran yanl\u0131\u015f-i\u00e7erik g\u00f6revlerini i\u00e7eriyordu. Kutuda asl\u0131nda kalem bulunmad\u0131\u011f\u0131 ortaya \u00e7\u0131kar\u0131larak, \u00e7ocuklara di\u011fer insanlar\u0131n kutuda ne oldu\u011funu d\u00fc\u015f\u00fcnebilecekleri hakk\u0131nda ak\u0131l y\u00fcr\u00fctmeleri istendi. E\u011fitimin amac\u0131 \u00e7ocuklara; insanlar\u0131n farkl\u0131 \u015feylere inanabilece\u011fini ve hatta \u00e7ocu\u011fun kendisi kutunun i\u00e7erisinde ne oldu\u011funu \u00f6\u011frenmi\u015f olsa bile ba\u015fka birisinin kutunun i\u00e7erisinde kalem olabilece\u011fine inanabilece\u011fini \u00f6\u011fretmekti. Toplam 6 seans olmak \u00fczere, \u00e7ocuklar g\u00fcn a\u015f\u0131r\u0131 olarak e\u011fitim g\u00f6revlerini ya da nicel g\u00f6revleri tamamlad\u0131. Seanslar\u0131n tamamlanmas\u0131n\u0131n ard\u0131ndan, ara\u015ft\u0131rmac\u0131lar \u00e7ocuklar\u0131 zihin kuram\u0131 g\u00f6revlerinde ve saklama oyunu g\u00f6revlerinde tekrar teste tabi tuttular. Beklendi\u011fi gibi, kontrol grubundaki \u00e7ocuklarda herhangi bir de\u011fi\u015fim g\u00f6zlenmezken, zihin kuram\u0131 e\u011fitimi alan \u00e7ocuklar\u0131n zamanla zihin kuram\u0131 g\u00f6revlerinde geli\u015fme g\u00f6sterdikleri g\u00f6r\u00fcld\u00fc. Daha da \u00f6nemlisi, zihin kuram\u0131 e\u011fitimi alan \u00e7ocuklar, kontrol grubundaki \u00e7ocuklara k\u0131yasla saklama oyununda yalan s\u00f6ylemeye daha yatk\u0131n hale geldiler. Ve bu fark 30 g\u00fcnl\u00fck bir s\u00fcre boyunca devam etti. Bulgular; sonucun alt\u0131nda yatan e\u011fitimin belirli bile\u015fenlerinin tam olarak neler oldu\u011funa dair bir a\u00e7\u0131klama getirmezken, ara\u015ft\u0131rmac\u0131lar bulgular\u0131n\u0131n; yalan s\u00f6ylemek gibi sosyal davran\u0131\u015flar ve zihin kuram\u0131 aras\u0131nda nedensel bir ba\u011flant\u0131n\u0131n oldu\u011funa dair somut delil sa\u011flad\u0131\u011f\u0131n\u0131 s\u00f6yl\u00fcyorlar. \u00c7ocuklar\u0131n zihinsel durumlara dair duyarl\u0131l\u0131\u011f\u0131n\u0131n art\u0131r\u0131lmas\u0131 ve onlar\u0131 yanl\u0131\u015f inan\u00e7lara dair ak\u0131l y\u00fcr\u00fctmeye odaklama, k\u00fc\u00e7\u00fck \u00e7ocuklar\u0131n, yaln\u0131zca, sosyal bir duruma dair bir problemi \u00e7\u00f6zerken yeni edinilen bilgileri h\u0131zl\u0131ca uygulamalar\u0131n\u0131 m\u00fcmk\u00fcn k\u0131lmakla kalm\u0131yor, ayn\u0131 zamanda da bu durumun bir ay sonra da devam etti\u011fini ortaya koyuyor. Birlikte ele al\u0131nd\u0131\u011f\u0131nda, bu iki bulgu; \u00e7ocuklar\u0131n zihin kuram\u0131 e\u011fitimi seanslar\u0131nda ne \u00f6\u011fretildi\u011fini mekanik olarak ezberlemediklerini; bunun yerine bilgiyi peki\u015ftirebildiklerini ve kar\u015f\u0131la\u015ft\u0131klar\u0131 sosyal bir sorunu \u00e7\u00f6zmek i\u00e7in uygun bir bi\u00e7imde kullanabildiklerini g\u00f6steriyor. Ara\u015ft\u0131rma Referans\u0131: X. P. Ding, H. M. Wellman, Y. Wang, G. Fu, K. Lee. Theory-of-Mind Training Causes Honest Young Children to Lie. Psychological Science, 2015; DOI: 10.1177/0956797615604628", "tags": ["\u00e7ocuklar (pedagoji & pediatri)", "empati", "insan davran\u0131\u015flar\u0131 (davran\u0131\u015f bilimleri)", "yalanc\u0131l\u0131k"]},
{"source": "bilimfili.com", "url": "https://bilimfili.com/nasil-karar-veriyoruz/", "category": "psikoloji", "date": "25 Ekim 2015", "title": "Nas\u0131l Karar Veriyoruz?", "content": "Karar vermek, bir\u00e7o\u011fumuz i\u00e7in olduk\u00e7a zor bir s\u00fcre\u00e7tir. Nas\u0131l bir kariyer plan\u0131 yap\u0131laca\u011f\u0131 ya da evlenme teklifine ne cevap verilece\u011fi gibi \u00f6nemli kararlarlar s\u00f6z konusu oldu\u011funda bir\u00e7ok insan geceler boyu uykusuz kalabilir. Daha geni\u015f bir s\u00fcreci g\u00f6z \u00f6n\u00fcne ald\u0131\u011f\u0131m\u0131zda ise, hangi yeme\u011fi yapaca\u011f\u0131m\u0131za ya da hangi k\u0131yafeti giyece\u011fimize karar vermekle ge\u00e7irdi\u011fimiz zaman bir insan\u0131n ya\u015fam s\u00fcresini g\u00f6z \u00f6n\u00fcne ald\u0131\u011f\u0131m\u0131zda belkide y\u0131llara tekabul edebilir. Karar vermek, kolay bir eylem de\u011fildir. Fakat, bir karar verdi\u011fimizde, s\u00fcre\u00e7 tam olarak \u015f\u00f6yle i\u015fler; \u2022Hedefi belirlemek. \u2022Hedefin de\u011ferini belirlemek. \u2022Bu hedefe ula\u015fmak i\u00e7in uygun se\u00e7enekleri d\u00fczenleyip analiz etmek. \u2022Hedefi kar\u015f\u0131layacak her bir se\u00e7ene\u011fin olas\u0131l\u0131\u011f\u0131na karar vermek. \u2022Hedefi kar\u015f\u0131lamadaki y\u00fcksek olas\u0131l\u0131\u011fa sahip se\u00e7ene\u011fi se\u00e7mek. \u2022Bu se\u00e7ene\u011fin tercih edilmesinden sonra elde edilen tecr\u00fcbenin gelecekteki kararlarda kullan\u0131lmak \u00fczere kaydetmek. Bu s\u00fcre\u00e7 belki de karar vermek i\u00e7in en uygun y\u00f6ntem gibi g\u00f6r\u00fcnsede, genellikle, duygular\u0131m\u0131z ve i\u00e7g\u00fcd\u00fclerimiz bu s\u00fcrecin i\u015fleyi\u015fini bozar. Elinizi s\u0131cak bir soban\u0131n \u00fczerine bir kere dokundurdu\u011funuzda ve elinizi yakt\u0131\u011f\u0131n\u0131zda, daha sonra elinizi soban\u0131n \u00fcst\u00fcne bast\u0131rmak gibi bir karar\u0131 vermezsiniz. \u00c7\u00fcnk\u00fc bu, bilin\u00e7li bir tercihten \u00e7ok \u00f6\u011frenilmi\u015f bir davran\u0131\u015ft\u0131r. Fakat, ya\u015fad\u0131\u011f\u0131m\u0131z hayat i\u00e7erisinde karar vermek zorunda oldu\u011fumuzda, genellikle hatalar\u0131m\u0131z\u0131 tekrar ederiz. Bir\u00e7ok \u2018yanl\u0131\u015f\u2019 karar asl\u0131nda ba\u015flang\u0131\u00e7ta konulmu\u015f yanl\u0131\u015f hedeflerin bir sonucudur. \u00d6rne\u011fin bir ba\u011f\u0131ml\u0131l\u0131kla m\u00fccade ederken, hedefler akl\u0131 ba\u015f\u0131nda olup do\u011fru karar\u0131 vermekten \u00e7ok ba\u011f\u0131ml\u0131 olunan madde ya da davran\u0131\u015f\u0131n s\u00fcrekli tercih sebebi olmas\u0131na do\u011fru kayar. Bundan dolay\u0131, karar vermenin ilk ad\u0131m\u0131 asl\u0131nda \u2018tam olarak ne istiyorum\u2019 sorusu olabilir. Bir defa hedefinize karar verdi\u011finizde, bu hedefe nas\u0131l ula\u015faca\u011f\u0131n\u0131z\u0131n \u00e7\u00f6z\u00fcmlemesini yapars\u0131n\u0131z. Fikirleriniz, tecr\u00fcbeleriniz, ve ki\u015fili\u011finiz se\u00e7enekleriniz aras\u0131nda karar vermenizi sa\u011flar. \u00d6rne\u011fin paraya ihtiyac\u0131n\u0131z oldu\u011fu bir durumu ele alal\u0131m. \u2022Akrabalar\u0131n\u0131zdan ya da arkada\u015flar\u0131n\u0131zdan bor\u00e7 isteyebilirsiniz \u2022Herhangi bir yerde \u00e7al\u0131\u015fmaya ba\u015flayabilirsiniz \u2022Daha y\u00fcksek getirisi olan ba\u015fka bir i\u015fe girebilirsiniz. \u2022Yat\u0131r\u0131mlar\u0131n\u0131z\u0131 g\u00f6zden ge\u00e7irebilirsiniz. \u00d6rnek se\u00e7eneklerin her birisinin sonu\u00e7lar\u0131, getirileri ya da g\u00f6t\u00fcr\u00fcleri hakk\u0131nda fikir sahibi olabilmek i\u00e7in, g\u00fcvenilir kaynaklardan bilgi sahibi olman\u0131z gerekir. Fakat, bu d\u00f6rt se\u00e7enek i\u00e7in bile toplanmas\u0131 gereken olduk\u00e7a fazla veri vard\u0131r. Karar verme a\u015famas\u0131nda her bir se\u00e7enek ile ilgili gerekli bilginin toplanmas\u0131 neredeyse imkans\u0131z oldu\u011fundan, neleri g\u00f6z \u00f6n\u00fcne al\u0131r\u0131z? B\u00f6ylesi durumlarda, pi\u015fmanl\u0131k korkusu g\u00fc\u00e7l\u00fc bir motivasyon kayna\u011f\u0131d\u0131r. Bu konuda yap\u0131lan ara\u015ft\u0131rmalar\u0131n da g\u00f6sterdi\u011fi; e\u011fer \u00e7ok fazla se\u00e7ene\u011fin aras\u0131nda karars\u0131z kalm\u0131\u015fsak, hangi se\u00e7eneklerin tercihi sonras\u0131nda daha fazla pi\u015fman olaca\u011f\u0131m\u0131z\u0131 dikkate al\u0131r\u0131z. Ayr\u0131ca, bilin\u00e7 alt\u0131nda asl\u0131nda kendimize kar\u015f\u0131 da d\u00fcr\u00fcst olmayarak ilk ba\u015fta belirledi\u011fimiz hedefi safd\u0131\u015f\u0131 b\u0131rakabiliriz ve hangi se\u00e7ene\u011fin en iyisi oldu\u011fu konusunda kendimizi kand\u0131rabiliriz. Para ihtiyac\u0131 \u00f6rne\u011fine geri d\u00f6necek olursak, asl\u0131nda daha fazla paran\u0131n elde edilmesi, onu kolay yoldan elde etmemizin geri plan\u0131na at\u0131labilir. \u00a0 Kaynaklar ve ileri okuma:", "tags": ["d\u00fc\u015f\u00fcnceler", "insan davran\u0131\u015flar\u0131 (davran\u0131\u015f bilimleri)", "karar verme mekanizmas\u0131"]},
{"source": "bilimfili.com", "url": "https://bilimfili.com/ebeveynlerin-cocuklarina-kitap-okumasi-cocuklarin-beyin-gelisimine-olumlu-katkida-bulunuyor/", "category": "psikoloji", "date": "4 Kas\u0131m 2015", "title": "Ebeveynlerin \u00c7ocuklar\u0131na Kitap Okumas\u0131, \u00c7ocuklar\u0131n Beyin Geli\u015fimine Olumlu Katk\u0131da Bulunuyor", "content": "Pediatrics Dergisinde yay\u0131nlanan ara\u015ft\u0131rmaya g\u00f6re ebeveynleri taraf\u0131ndan kitap okunan \u00e7ocuklar davran\u0131\u015fsal \u00f6zellikler ve akademik performans a\u00e7\u0131s\u0131ndan di\u011fer \u00e7ocuklara g\u00f6re farkl\u0131l\u0131k g\u00f6steriyor. Yeni yap\u0131lan \u00e7al\u0131\u015fman\u0131n sonu\u00e7lar\u0131, \u00e7ocuklar aras\u0131nda beyin fonksiyonlar\u0131 ve beyin geli\u015fimleri a\u00e7\u0131s\u0131ndan da farklar oldu\u011funu g\u00f6sterdi. Ara\u015ft\u0131rmac\u0131lar bu \u00e7al\u0131\u015fmay\u0131 ya\u015flar\u0131 3 ile 5 aras\u0131nda de\u011fi\u015fen \u00e7ocuklarla yapt\u0131lar, ara\u015ft\u0131rma i\u00e7in veri toplamak amac\u0131yla \u00f6nceden sesli olarak kaydettikleri bir hikayeyi \u00e7ocuklara dinletirken, \u00e7ocuklar\u0131n beyin sinyallerini fonksiyonel manyetik rezonans g\u00f6r\u00fcnt\u00fcleme y\u00f6ntemi (fMRI) ile kaydettiler. Ayr\u0131ca ebeveynler de ara\u015ft\u0131rmac\u0131lar taraf\u0131ndan sorulan \u00e7ocuklar\u0131na ne kadar s\u0131kl\u0131kta kitap okuduklar\u0131 ve \u00e7ocuklar\u0131yla nas\u0131l ileti\u015fim kurduklar\u0131 ile ilgili olan sorular\u0131 cevaplad\u0131lar. Ara\u015ft\u0131rmac\u0131lar, \u00e7ocuklar hik\u00e2ye dinlerken sol beyinlerinin bir\u00e7ok b\u00f6l\u00fcm\u00fcn\u00fcn aktif olarak \u00e7al\u0131\u015ft\u0131\u011f\u0131n\u0131 g\u00f6zlemlediler. Bu b\u00f6lgeler kelimelerin ve konseptlerin anlamlar\u0131n\u0131 anlama ve haf\u0131za ile ilgili i\u015flevleri yerine getiren b\u00f6l\u00fcmlerdi. \u015eimdiye kadar yap\u0131lan di\u011fer \u00e7al\u0131\u015fmalarda ara\u015ft\u0131rmac\u0131lar, beynin bu b\u00f6l\u00fcmlerinin, ya\u015f\u00e7a b\u00fcy\u00fck olan \u00e7ocuklarda da hik\u00e2ye dinlemeleri veya okumalar\u0131 esnas\u0131nda aktif oldu\u011funu g\u00f6rd\u00fc. Cincinnati \u00c7ocuk Hastanesi Okuma ve Yazma Ke\u015fif Merkezi ba\u015fkan\u0131 ve ayn\u0131 zamanda ara\u015ft\u0131rmac\u0131lar\u0131ndan biri olan Tzipi Horowitz-Kraus \u00a0\u201cBeynin anlama ve haf\u0131za b\u00f6l\u00fcmlerinin geli\u015fimleri \u00e7ok erken ya\u015flarda\u00a0ba\u015fl\u0131yor.\u201d diyor Dr. Horowirtz-Kraus\u2019a g\u00f6re daha da ilgin\u00e7 olan\u0131, beynin bu b\u00f6l\u00fcmlerinin etkinli\u011finin;\u00a0ebeveynlerden toplanan verilere g\u00f6re, evlerinde ebeveynleri taraf\u0131ndan \u00e7ocuklar\u0131na daha fazla yaz\u0131 yazma ve kitap okuma ortam\u0131 sunulan \u00e7ocuklarda daha y\u00fcksek olmas\u0131yd\u0131. Dr. Horowitz-Kraus bu konuda ailelere, \u201c\u00c7ocuklar\u0131n\u0131za ne kadar fazla kitap okursan\u0131z, \u00e7ocu\u011fun beyninde ilerideki okuma becerilerine katk\u0131da bulunacak b\u00f6l\u00fcmlerdeki sinir h\u00fccrelerinin b\u00fcy\u00fcmelerine ve aralar\u0131ndaki ba\u011flar\u0131n artmas\u0131na o kadar \u00e7ok yard\u0131mc\u0131 olursunuz.\u201d diyor. Amerikan Pediatrics Akademisi de ebeveynlere, \u00e7ocuklar\u0131n\u0131n do\u011fdu\u011fu andan itibaren onlara kitap okumalar\u0131n\u0131 \u00f6neriyor. Ara\u015ft\u0131rmac\u0131lar bu \u00e7al\u0131\u015fmada, ailelerin evlerinde okuma-yazma deneyimlerinin (ebeveynlerin \u00e7ocuklar\u0131na kitap okuma s\u0131kl\u0131\u011f\u0131, ev ortam\u0131nda kitaplar\u0131n \u00e7ocuklara ula\u015f\u0131labilir olup olmamas\u0131, evde bulunan kitap say\u0131s\u0131 ve \u00e7e\u015fitlili\u011fi gibi) \u00e7ocuklara ebeveynler taraf\u0131ndan nas\u0131l sunuldu\u011funu \u00f6l\u00e7mek i\u00e7in \u00e7e\u015fitli farkl\u0131 \u00f6l\u00e7me y\u00f6ntemlerini kulland\u0131lar. Dr. Horowitz\u2019in s\u00f6yledi\u011fine g\u00f6re, bu \u00e7al\u0131\u015fman\u0131n ara\u015ft\u0131rmac\u0131 ekibi \u015fu anda bu de\u011fi\u015fkenlerin hangilerinin \u00e7ocuklar\u0131n beyin geli\u015fimlerine en fazla katk\u0131da bulundu\u011funu incelemektedir. Boston \u00dcniversitesi T\u0131p Fak\u00fcltesi Pediatri profes\u00f6r\u00fc Dr. Barry Zuckerman,\u00a0\u201cBu \u00e7al\u0131\u015fmadan \u00f6nce y\u00fcr\u00fct\u00fclen bir\u00e7ok ara\u015ft\u0131rma da, erken \u00e7ocukluk y\u0131llar\u0131nda kitap okuma deneyimine maruz kalan \u00e7ocuklar\u0131n \u00e7o\u011fu alanda daha ba\u015far\u0131l\u0131 oldu\u011funu g\u00f6sterdi. Bu \u00e7ocuklar\u0131n, daha fazla kelime bilgisine, daha iyi okuma-yazma becerilerine, daha fazla dikkat s\u00fcresine, daha iyi konsantre olma becerisine sahip olduklar\u0131 ve okula daha fazla haz\u0131r olarak ba\u015flad\u0131klar\u0131 g\u00f6r\u00fcld\u00fc.\u201d diyor. Zuckerman ayr\u0131ca, y\u00fcr\u00fct\u00fclen baz\u0131 \u00e7al\u0131\u015fmalar\u0131n \u00e7ocuklara okuma program\u0131 sa\u011flayarak ve \u00e7ocuklar\u0131 bu program\u0131n bir par\u00e7as\u0131 yaparak da \u00e7ocuklarda bu becerilerin geli\u015ftirilmesini sa\u011flad\u0131\u011f\u0131n\u0131 belirtti. Bu okuma program\u0131 kapsam\u0131nda, doktorlar ve hem\u015fireler ya\u015flar\u0131 6 ay ile 5 ya\u015f aras\u0131nda de\u011fi\u015fen ve sosyo-ekonomik olarak dezavantajl\u0131 olan \u00e7ocuklara kitaplar da\u011f\u0131tt\u0131 ve bu \u00e7ocuklar\u0131n ebeveynlerine \u00e7ocuklar\u0131na okuma-yazma becerileri kazand\u0131racak deneyimler sunmalar\u0131 konusunda \u00f6neriler sundu. Ara\u015ft\u0131rmalar bu tarz programlar\u0131n yararl\u0131 oldu\u011funu g\u00f6sterse de, Dr. Zuckerman\u2019a g\u00f6re, davran\u0131\u015f de\u011fi\u015fikli\u011fi \u00f6l\u00e7\u00fcmlerinden ziyade beynin yap\u0131 ve i\u015flevinde de\u011fi\u015fikli\u011fe sebep olan uygulamalar\u0131n (\u00d6rne\u011fin; Dr. Horowitz-Kraus\u2019un \u00e7al\u0131\u015fmas\u0131nda oldu\u011fu gibi.) politika haline getirilmesine daha fazla odaklanmak gerekmektedir. Ayr\u0131ca Dr. Zuckerman, uygulanan okuma program\u0131na devlet ve \u00f6zel kurumlar taraf\u0131ndan sa\u011flanan fonlar\u0131n halen devam etmesine ra\u011fmen, federal fonunun 5 veya 6 sene \u00f6nce kesildi\u011fini de ekledi. Yeni programlar ve politikalar\u0131n uygulanmas\u0131 gereklili\u011fi ile ilgili toplanan destek ve kan\u0131t\u0131n yan\u0131nda, bu ara\u015ft\u0131rma tan\u0131lay\u0131c\u0131 bir testin geli\u015ftirilmesini de sa\u011flayabilir. \u00d6rne\u011fin bir doktor e\u011fer \u00e7ocu\u011fun okuma-yazma becerilerindeki bir problemin erken belirtilerini g\u00f6zlemlediyse, \u00e7ocu\u011fun beyninin fonksiyonel manyetik rezonans g\u00f6r\u00fcnt\u00fclemesini (fMRI) isteyebilir. Yap\u0131lan bu beyin taramas\u0131, bu ara\u015ft\u0131rmada da \u00f6nemi kan\u0131tland\u0131\u011f\u0131 gibi, \u00e7ocu\u011fun sol beynindeki i\u015flev farkl\u0131l\u0131klar\u0131n\u0131n tespit edilmesine yard\u0131mc\u0131 olabilir. \u00c7\u00fcnk\u00fc bu \u00e7al\u0131\u015fman\u0131n sonu\u00e7lar\u0131, e\u011fer \u00e7ocu\u011fun sol beyninin i\u015flevlerinde akranlar\u0131na g\u00f6re bir gerilik ya da aksama var ise, \u00e7ocu\u011fun daha fazla kitap deneyimine maruz kalmaya ihtiyac\u0131 oldu\u011funu veya beynin fonsiyonlar\u0131ndaki aksakl\u0131klar\u0131n disleksi gibi di\u011fer okuma zorluklar\u0131 ile ilgili olabilece\u011fini g\u00f6sterdi. Dr. Horovitz-Kraus, beyin fonksiyonlar\u0131 daha d\u00fc\u015f\u00fck olan \u00e7ocuklar\u0131n bunun gelecekte nas\u0131l \u00fcstesinden gelece\u011finin bilinmemesine ra\u011fmen, etkilerinin uzun s\u00fcrece\u011fini d\u00fc\u015f\u00fcn\u00fcyor. Ona g\u00f6re, beyin 0 ile 6 ya\u015f aras\u0131nda \u00e7ok h\u0131zl\u0131 bir \u015fekilde geli\u015fir, \u00e7evre taraf\u0131ndan daha fazla ve daha zengin uyarana maruz kalmak \u00e7ocuklar\u0131n gelecekte sahip olaca\u011f\u0131 sosyal ve akademik becerilerle ilgili sinir h\u00fccreleri ve beynin \u00e7e\u015fitli b\u00f6l\u00fcmleri aras\u0131ndaki ba\u011flar\u0131 art\u0131r\u0131r. Ebeveynlerin \u00e7ocuklar\u0131na kitap okumalar\u0131n\u0131n yararlar\u0131 asl\u0131nda \u00e7ocuklar\u0131n\u0131n performanlar\u0131n\u0131n artmas\u0131n\u0131n da \u00f6tesindedir. Dr. Zuckerman\u2019a g\u00f6re, kitap okumak ebeveynlerin \u00e7ocuklar\u0131yla birlikte yapt\u0131\u011f\u0131 e\u011flenceli bir etkinlik olmas\u0131n\u0131n yan\u0131nda, ayn\u0131 zamanda \u00e7ocuklar\u0131n kendi ebeveynleriyle fiziksel olarak yak\u0131n olduklar\u0131, ebeveynlerine odakland\u0131klar\u0131 ve muhtemelen de en rahat ve sakin olduklar\u0131 bir aktivitedir. \u00a0 Kaynak:\u00a0http://kplr11.com/2015/08/05/reading-to-your-kids-will-improve-brain-development-study-shows/", "tags": ["aile", "beyin", "\u00e7ocuklar (pedagoji & pediatri)", "kitaplar", "okuma"]},
{"source": "bilimfili.com", "url": "https://bilimfili.com/din-cocuklari-daha-paylasimci-daha-duyarli-ve-daha-iyi-ahlakli-yapmiyor/", "category": "psikoloji", "date": "8 Kas\u0131m 2015", "title": "Din; \u00c7ocuklar\u0131 Daha Payla\u015f\u0131mc\u0131, Daha Duyarl\u0131 ve Daha \u0130yi Ahl\u00e2kl\u0131 Yapm\u0131yor!", "content": "Dinin \u00e7ocuklar\u0131\u00a0daha payla\u015f\u0131mc\u0131, daha duyarl\u0131 ve daha iyi ahl\u00e2kl\u0131 yapt\u0131\u011f\u0131 alg\u0131s\u0131na dayanarak dini e\u011fitim \u00fclkemizde okul \u00f6ncesi kurumlar\u0131ndan ba\u015flayarak yayg\u0131nla\u015ft\u0131r\u0131lmaktad\u0131r. Oysa bu varsay\u0131m; \u015fu ana kadar bilimsel olarak yans\u0131z ve deneysel ara\u015ft\u0131rmalarla test edilmemi\u015ftir. Bu hafta Ko\u00e7 \u00dcniveristesi\u2019nden Bilge Sel\u00e7uk\u2019un da aralar\u0131nda bulundu\u011fu uluslararas\u0131 bir ara\u015ft\u0131rma ekibinin Current Biology\u2018de yay\u0131mlanan bir ara\u015ft\u0131rma\u00a0raporuna g\u00f6re; dindar olmayan ailelerin \u00e7ocuklar\u0131, dindar ailelerin \u00e7ocuklar\u0131na g\u00f6re daha fazla \u00f6zgeci davran\u0131\u015flar (en. altruism, kar\u015f\u0131l\u0131k beklemeden ba\u015fkalar\u0131n\u0131n iyili\u011fini d\u00fc\u015f\u00fcnerek yap\u0131lan davran\u0131\u015flar) g\u00f6steriyor. University of Chicago\u2019dan sinirbilimci Jean Decety\u2018nin liderli\u011fini yapt\u0131\u011f\u0131 ara\u015ft\u0131rma makalesinde, D\u00fcnya\u00a0genelinde, yakla\u015f\u0131k 5.8 milyar insan\u0131n kendisini dindar olarak tan\u0131mlad\u0131\u011f\u0131 ve dindar toplumlarda dinin; k\u00fclt\u00fcrlerin, ahlaki de\u011ferlere dair d\u00fc\u015f\u00fcncelerini ifade etmede, \u00f6zellikle de ba\u015fkalar\u0131 i\u00e7in fedak\u00e2rl\u0131k gerektiren durumlarda, birincil ara\u00e7 oldu\u011fu belirtiliyor. Dinin, yayg\u0131n inan\u0131\u015fa g\u00f6re, D\u00fcnya k\u00fclt\u00fcrlerinde\u00a0fedak\u00e2rl\u0131\u011f\u0131 geli\u015ftiren bir \u015fey olarak ele al\u0131nd\u0131\u011f\u0131 belirtilen raporda, e\u011fer bu do\u011fruysa; dindar ailelerdeki \u00e7ocuklar\u0131n daha g\u00fc\u00e7l\u00fc fedak\u00e2rl\u0131k davran\u0131\u015flar\u0131 g\u00f6stermeleri gerekti\u011fi ifade ediliyor. Durumun ger\u00e7ekten b\u00f6yle olup olmad\u0131\u011f\u0131n\u0131 g\u00f6rmek i\u00e7in; ara\u015ft\u0131rma ekibi, D\u00fcnya\u2019n\u0131n 7 \u015fehrinden \u2014Amerika\u2018n\u0131n Chicago, Kanada\u2018n\u0131n Toronto, \u00dcrd\u00fcn\u2018\u00fcn Amman, T\u00fcrkiye\u2019nin \u0130stanbul ve \u0130zmir, G\u00fcney Afirka\u2018n\u0131n Cape Town ve \u00c7in\u2018in Guangzhou \u015fehirlerinden\u2013 ya\u015flar\u0131 5 ila 12 aras\u0131nda de\u011fi\u015fen 1170 \u00e7ocu\u011fun\u00a0yer ald\u0131\u011f\u0131 bir dizi deney ile yeti\u015ftirildikleri\u00a0ailelerin dini inan\u0131\u015flar\u0131n\u0131n \u00e7ocuklar\u0131n \u00f6zgeci davran\u0131\u015flar\u0131na ve olumsuz davran\u0131\u015flara a\u011f\u0131r\u00a0cezalar verme e\u011filimlerine etkisini incelediler. Ara\u015ft\u0131rmaya kat\u0131lanlar\u0131n; %24\u2019\u00fc H\u0131ristiyan ailelerden, %43\u2019\u00fc M\u00fcsl\u00fcman ailelerden, %2.5\u2019i Yahudi, %1.6\u2019s\u0131 Budist, %0.4\u2019\u00fc Hindu, %0.2\u2019si agnostik ve %0.5\u2019i ise \u201cdi\u011fer dinlere\u201d mensup ailelerin \u00e7ocuklar\u0131ndan olu\u015fuyordu. Ve \u00e7ocuklar\u0131n %28\u2019i ise kendisini dinsiz olarak tan\u0131mlayan ailelerin \u00e7ocuklar\u0131yd\u0131.\u00a0\u00c7al\u0131\u015fma kapsam\u0131nda di\u011fer dinlerden yeterince say\u0131da \u00e7ocuk olmad\u0131\u011f\u0131 i\u00e7in sadece M\u00fcsl\u00fcman, H\u0131ristiyan ve dindar olmayan ailelerden gelen \u00e7ocuklar\u0131n sonu\u00e7lar\u0131na yer verildi. Ara\u015ft\u0131rmada kullan\u0131lan deney d\u00fczene\u011findeki senaryonun birisinde, ara\u015ft\u0131rmac\u0131lar, \u00e7ocuklara 30 adet etiket (sticker) sunup, bunlardan sevdikleri 10 tanesini alabileceklerini, ancak zamanlar\u0131 olmad\u0131\u011f\u0131 i\u00e7in okuldaki her \u00e7ocu\u011fun bu oyuna kat\u0131lamayaca\u011f\u0131n\u0131, yani etiket alamayaca\u011f\u0131n\u0131, anlatt\u0131lar. Ara\u015ft\u0131rma sonu\u00e7lar\u0131, M\u00fcsl\u00fcman ve H\u0131ristiyan \u00e7ocuklar aras\u0131nda bir fark ortaya koymazken, yani, bir ba\u015fka ifadeyle bu iki gruptan gelen \u00e7ocuklar ayn\u0131 oranda fedak\u00e2rl\u0131k g\u00f6sterip\u00a0elindekileri payla\u015f\u0131rken, dindar olmayan ailelerden gelen \u00e7ocuklar\u0131n, her iki din grubundan gelen \u00e7ocuklara k\u0131yasla\u00a0ellerinde bulunan s\u0131n\u0131rl\u0131 say\u0131daki etiketii etiketi olmayan \u00e7ocuklarla daha \u00e7ok payla\u015ft\u0131klar\u0131n\u0131 g\u00f6sterdi. \u00dcstelik dindar olmayan ailelerden gelen bu \u00e7ocuklar miktar olarak da daha fazla say\u0131da etiketi payla\u015ft\u0131lar. Ayr\u0131ca, ailelerin dindarl\u0131k seviyeleri\u00a0artt\u0131k\u00e7a \u00e7ocuklar\u0131n g\u00f6sterdi\u011fi kar\u015f\u0131l\u0131ks\u0131z iyilik yapma davran\u0131\u015flar\u0131 daha da d\u00fc\u015f\u00fcyordu. Ve ek olarak,\u00a0bulgular, \u00e7ocuklar\u0131n ya\u015flar\u0131 b\u00fcy\u00fcd\u00fck\u00e7e, dindarl\u0131k ile kar\u015f\u0131l\u0131ks\u0131z yard\u0131m etme davran\u0131\u015f\u0131 aras\u0131ndaki ili\u015fkinin daha da g\u00fc\u00e7l\u00fc bir ili\u015fki olu\u015fturdu\u011funu ortaya koydu. Yani; \u00e7ocuklar ne kadar b\u00fcy\u00fck ve dindarsa o kadar az yard\u0131msever ve duyarl\u0131 oluyordu. Ara\u015ft\u0131rmada kullan\u0131lan bir di\u011fer senaryoda ise; \u00e7ocuklara bilgisayar temelli\u00a0dinamik g\u00f6rseller arac\u0131l\u0131\u011f\u0131yla \u201cba\u015fka birisine\u00a0\u00e7arpmak\u201d \u201citmek\u201d gibi yolllarla zarar veren insanlar\u0131n g\u00f6r\u00fcnt\u00fcleri izletildi. \u00c7ocuklardan istenen ise; ba\u015fkalar\u0131na zarar veren bu kimselere a\u011f\u0131r cezalar verilip verilmemesini ne derecede onaylad\u0131klar\u0131n\u0131 belirtmeleri idi. Burada ortaya \u00e7\u0131kan sonu\u00e7lar ise;\u00a0M\u00fcsl\u00fcman \u00e7ocuklar\u0131n di\u011fer gruplara k\u0131yasla bu ki\u015filere a\u011f\u0131r cezalar verilmesini daha \u00e7ok onaylad\u0131klar\u0131n\u0131, bunu H\u0131ristiyan \u00e7ocuklar\u0131n takip etti\u011fini ve a\u011f\u0131r cezalar verilmesini en az onaylayan grubun ise dindar olmayan ailelerden gelen \u00e7ocuklar oldu\u011funu ortaya koydu. \u00d6te yandan, ara\u015ft\u0131rman\u0131n deneysel olmayan b\u00f6l\u00fcm\u00fcnde, ailelere \u00e7ocuklar\u0131n\u0131n adaletsizli\u011fe ne kadar duyarl\u0131 olduklar\u0131 ve ne kadar empatik olduklar\u0131 soruldu. \u00c7ocuklarla yap\u0131lan deneysel bulgular\u0131n g\u00f6sterdi\u011finin aksine, dindar ailelerden gelen \u00e7ocuklar\u0131n anne babalar\u0131 \u00e7ocuklar\u0131n\u0131, dindar olmayan anne babalara k\u0131yasla;\u00a0adalet konusunda daha hassas ve daha empatik olarak tan\u0131mlad\u0131klar\u0131 g\u00f6r\u00fcld\u00fc. Bu durumda ilgin\u00e7 olan, adalet ve empati duygular\u0131n\u0131n, bireylerin haks\u0131zl\u0131\u011fa u\u011frayana kar\u015f\u0131l\u0131ks\u0131z yard\u0131m etme ve a\u011f\u0131r ceza verme davran\u0131\u015flar\u0131n\u0131 motive eden temel fakt\u00f6rlerden olmalar\u0131d\u0131r. Dindar ailelerin \u00e7ocuklar\u0131 ailelerine g\u00f6re bu duygular a\u00e7\u0131s\u0131ndan daha motivedirler, ancak, \u00e7ocuklar\u0131n davran\u0131\u015flar\u0131 ise bu duygular\u0131n ne kadar y\u00fcksek oldu\u011fu konusunda ailelerin s\u00f6yledi\u011finin aksini g\u00f6sterdi. Elde edilen sonu\u00e7lar; dindar ailelerde b\u00fcy\u00fcyen \u00e7ocuklar\u0131n dindar olmayanlara k\u0131yasla daha fedak\u00e2r ve duyarl\u0131\u00a0oldu\u011fu yayg\u0131n alg\u0131s\u0131n\u0131n aksini s\u00f6yl\u00fcyor Ara\u015ft\u0131rmac\u0131lara g\u00f6re, bu bulgular, var olan alg\u0131n\u0131n aksine, dindar olman\u0131n, daha ahlakl\u0131, daya duyarl\u0131 ve yard\u0131msever olman\u0131n bir \u00f6n ko\u015fulu olmad\u0131\u011f\u0131n\u0131, aksine dindarl\u0131kla bu insani duygular aras\u0131nda negatif bir ili\u015fki oldu\u011funu ortaya koyuyor. Ayr\u0131ca ara\u015ft\u0131rmac\u0131lar, iyi ahlakl\u0131 olmak ile dindar olmak aras\u0131nda hali haz\u0131rda kurulan ve dile getirilen ba\u011f\u0131n asl\u0131nda ne kadar do\u011fru ya da gerekli oldu\u011fu konusunda yeniden d\u00fc\u015f\u00fcn\u00fclmesi gerekti\u011fini, ahlak ve din aras\u0131nda yap\u0131lacak bir ayr\u0131m\u0131n insanlarda var olan iyili\u011fi azaltmayaca\u011f\u0131, aksine tam tersi bir etki yapaca\u011f\u0131n\u0131\u00a0vurgulad\u0131lar.", "tags": ["ahlak", "\u00e7ocuklar (pedagoji & pediatri)", "inan\u00e7lar"]},
{"source": "bilimfili.com", "url": "https://bilimfili.com/yalnizlik-ve-karsi-konulamaz-etkileri/", "category": "psikoloji", "date": "6 Aral\u0131k 2015", "title": "Yaln\u0131zl\u0131k ve Kar\u015f\u0131 Konulamaz Etkileri", "content": "Neredeyse hepimiz hayat\u0131m\u0131z\u0131n bir noktas\u0131nda yaln\u0131zl\u0131\u011f\u0131 tecr\u00fcbe etmi\u015fizdir. Sevgiliyle ya\u015fanan ayr\u0131l\u0131k sonras\u0131 \u00e7ekti\u011fimiz ac\u0131 ya da evden uzakta ge\u00e7irdi\u011fimiz zamanlar\u0131n i\u00e7imizde b\u0131rakt\u0131\u011f\u0131 burukluk. Bunlar yaln\u0131zl\u0131\u011f\u0131n insan \u00fczerindeki y\u0131k\u0131c\u0131 g\u00fcc\u00fcn\u00fcn yaln\u0131zca iki \u00f6rne\u011fi. Yaln\u0131zl\u0131k genellikle ili\u015fkilerde ya\u015fanan, istediklerimiz ve tecr\u00fcbe ettiklerimiz aras\u0131ndaki farkl\u0131l\u0131ktan kaynaklanan negatif duygu durumu tan\u0131mlamak i\u00e7in kullan\u0131l\u0131r. Yaln\u0131zl\u0131\u011f\u0131n rahats\u0131z edici hissettirmesi durumu da subjektiftir. Yap\u0131lan bir \u00e7al\u0131\u015fmada ara\u015ft\u0131rmac\u0131lar\u0131n bulgular\u0131na g\u00f6re, bu duygu di\u011fer insanlarla ya da yaln\u0131z ba\u015f\u0131m\u0131za ge\u00e7irdi\u011fimiz s\u00fcreden ba\u011f\u0131ms\u0131zd\u0131r. Yaln\u0131zl\u0131k hissi ili\u015fkilerin niceli\u011fi ile ilgili de\u011fil niteli\u011fi ile ilgilidir. Yani ili\u015fkinin s\u00fcresinden \u00e7ok kalitesi bu duyguyu\u00a0k\u00f6r\u00fckler. Baz\u0131 insanlar i\u00e7in yaln\u0131zl\u0131k duygusu ge\u00e7icidir ve kolayl\u0131kla \u00fcstesinden gelinebilir bir durumdur ( \u00d6rne\u011fin, yak\u0131n bir arkada\u015f\u0131 uzaklara ta\u015f\u0131nan bir ki\u015finin ya da uzun bir i\u015f seyahatinden sonra tekrar evine d\u00f6nen insan\u0131n ya\u015fad\u0131\u011f\u0131 yaln\u0131zl\u0131k hissinin kolay atlat\u0131lmas\u0131 gibi). Di\u011ferleri i\u00e7in ise bu ruh hali\u00a0kolayl\u0131kla \u00fcstesinden gelinebilen bir sorun de\u011fildir, bu duruma \u00f6rnek olarak uzun s\u00fcreli bir sevgililik d\u00f6neminin ya da evlili\u011fin sonland\u0131r\u0131lmas\u0131n\u0131 g\u00f6sterebiliriz. Bu durumdaki bir insan\u0131n yaln\u0131zl\u0131k hissiyat\u0131, e\u011fer ba\u011flant\u0131 kuraca\u011f\u0131 insanla ileti\u015fim yollar\u0131 kapal\u0131ysa, uzunca bir s\u00fcre devam eder. Evrimsel a\u00e7\u0131dan\u00a0ise, bir t\u00fcr olarak hayatta kalma ihtimalimizi artt\u0131rd\u0131\u011f\u0131m\u0131z sosyal gruplara ba\u011fl\u0131l\u0131k duyar\u0131z. Yaln\u0131zl\u0131\u011f\u0131n \u00fczerimizde olu\u015fturdu\u011fu negatif ruh halini, di\u011fer insanlarla ba\u011flant\u0131 kurma ihtiyac\u0131m\u0131z\u0131n bir i\u015fareti olarak g\u00f6rebiliriz. Bu durumda yaln\u0131zl\u0131k,\u00a0yemek, su ya da t\u0131bbi m\u00fcdahale ihtiyac\u0131n\u0131n sinyali olan a\u00e7l\u0131ktan, susuzluktan ya da fiziksel ac\u0131dan biraz daha farkl\u0131d\u0131r. Modern refah toplumlar\u0131nda, yaln\u0131zl\u0131\u011f\u0131n alarm sinyallerini kapatmak a\u00e7l\u0131\u011f\u0131n ya da susuzlu\u011fun tatmin edilmesinden \u00e7ok daha zordur. Kendileri ile ilgilenen insanlarla \u00e7evrelenmemi\u015f ki\u015filer i\u00e7in, yaln\u0131zl\u0131k hissi kal\u0131c\u0131 olabilir. Yap\u0131lan bir \u00e7al\u0131\u015fman\u0131n bulgular\u0131na g\u00f6re, sosyallikten uzakla\u015fmak, hastal\u0131klar ve erken \u00f6l\u00fcm i\u00e7in bir risk fakt\u00f6r\u00fcd\u00fcr. Yap\u0131lm\u0131\u015f ara\u015ft\u0131rmalar\u0131n en son yap\u0131lan yeniden de\u011ferlendirmelerinin bulgular\u0131 da, sosyal ba\u011flant\u0131lar\u0131n eksikli\u011finin erken \u00f6l\u00fcm riskini art\u0131rabilece\u011fine ve fiziksel bir belirti olarak obeziteye sebep olabilece\u011fine i\u015faret ediyor. Bunlar\u0131n yan\u0131 s\u0131ra yaln\u0131zl\u0131k bir\u00e7ok konuda da bir risk fakt\u00f6r\u00fc konumunda. \u00d6rne\u011fin, par\u00e7al\u0131 uyku, bunama ve d\u00fc\u015f\u00fck kardiyovask\u00fcler verim gibi. \u0130kizler \u00fczerinde yap\u0131lan \u00e7al\u0131\u015fmalar\u0131n sonu\u00e7lar\u0131na g\u00f6re de, yaln\u0131zl\u0131k hissini yo\u011fun ya\u015fayan bireylerin bu durumu daha yo\u011fun ya\u015famalar\u0131nda kal\u0131t\u0131mla aktar\u0131lan bir etki de s\u00f6z konusu. Yani baz\u0131 bireyler yaln\u0131zl\u0131k hissine kar\u015f\u0131 biyolojik olarak daha savunmas\u0131z olabilirler. \u00c7oklu ara\u015ft\u0131rmalar, yaln\u0131zl\u0131\u011f\u0131n belirli gen tipleri ile belirli sosyal ya da \u00e7evresel fakt\u00f6rlere nas\u0131l ba\u011fl\u0131 oldu\u011funun \u00e7\u00f6z\u00fcmlemesine odaklan\u0131l\u0131yor. Yaln\u0131zl\u0131k genellikle mental sa\u011fl\u0131\u011f\u0131 tehdit eden bir durum olarak de\u011ferlendirilmiyor. Ara\u015ft\u0131rmac\u0131lar hen\u00fcz yaln\u0131zl\u0131\u011f\u0131n mental sa\u011fl\u0131\u011f\u0131 tam olarak nas\u0131l etkiledi\u011fi ile ilgili kesin ya da detayl\u0131 bilgilere de sahip de\u011filler. Bu alandaki\u00a0ara\u015ft\u0131rmalar\u0131n \u00e7o\u011funda, yaln\u0131zl\u0131\u011f\u0131n depresyon ile olan ili\u015fkisi \u00fczerinde duruluyor. Yaln\u0131zl\u0131k hissi ve depresyon bir par\u00e7a ba\u011flant\u0131l\u0131 ve hatta kimi insanlar taraf\u0131ndan ayn\u0131 gibi g\u00f6r\u00fclseler dahi, asl\u0131nda aralar\u0131nda farkl\u0131l\u0131klar var. Yaln\u0131zl\u0131k \u00f6zel olarak sosyal d\u00fcnya ile ilgili negatif hislere kar\u015f\u0131l\u0131k gelirken, depresyon negatif hislerin daha genel bir k\u00fcmesine kar\u015f\u0131l\u0131k geliyor. \u0130leri ya\u015fta eri\u015fkinler \u00fczerinde yap\u0131lan ve 5 y\u0131ll\u0131k s\u00fcre\u00e7 i\u00e7erisinde yaln\u0131zl\u0131k duygusunun \u00e7al\u0131\u015f\u0131ld\u0131\u011f\u0131 bir ara\u015ft\u0131rmada, yaln\u0131zl\u0131\u011f\u0131n depresyonun bir belirtisi olmas\u0131na kar\u015f\u0131n depresyonun yaln\u0131zl\u0131\u011f\u0131n bir belirtisi olmad\u0131\u011f\u0131 sonucuna ula\u015f\u0131lm\u0131\u015ft\u0131. Genellikle yaln\u0131zl\u0131k duygusunu ya\u015fayan insanlar, bir gruba dahil olmalar\u0131 ya da yeni arkada\u015flar edinmeleri i\u00e7in cesaretlendirilir. Bu yolla yaln\u0131zl\u0131k duygusunun kolayl\u0131kla \u2018def edilebilece\u011fi\u2019 d\u00fc\u015f\u00fcn\u00fcl\u00fcr. Di\u011fer insanlarla ba\u011flant\u0131 kurma imkanlar\u0131n\u0131n yarat\u0131lmas\u0131 sosyal etkile\u015fim i\u00e7in bir platform yaratsa da, sosyal ac\u0131n\u0131n hafifletilmesi o kadar da kolay de\u011fildir. Yaln\u0131z insanlar\u0131n sosyal durumlar ile ilgili baz\u0131 \u015f\u00fcpheleri olabilir ve bu da geri \u00e7evirme/reddetme davran\u0131\u015flar\u0131 g\u00f6stermek ile sonu\u00e7lanabilir. Yaln\u0131zl\u0131k duygusunu ya\u015fayan insanlar taraf\u0131ndan sergilenen bu davran\u0131\u015f \u015fekli, \u00e7evredeki insanlar taraf\u0131ndan arkada\u015f canl\u0131s\u0131 olmamak \u015feklinde yorumlanabilir. Yaln\u0131zl\u0131k duygusunu ya\u015fayan insan\u0131n \u00e7evresindeki insanlar da benzer bir \u015fekilde ayn\u0131 reddetme davran\u0131\u015f\u0131n\u0131 bu sefer yaln\u0131zl\u0131k duygusunu ya\u015fayan insana kar\u015f\u0131 sergileyebilir. Yaln\u0131zl\u0131k duygusu, bu \u015fekilde kal\u0131c\u0131 bir d\u00f6ng\u00fc i\u00e7erisine girebilir. Yaln\u0131zl\u0131\u011f\u0131n etkilerinin giderilmesini ama\u00e7layan yakla\u015f\u0131m \u015fekilleri \u00fczerine yap\u0131lm\u0131\u015f bir ara\u015ft\u0131rma da mevcut. Bu ara\u015ft\u0131rman\u0131n sonu\u00e7lar\u0131na g\u00f6re, di\u011fer insanlar hakk\u0131ndaki negatif d\u00fc\u015f\u00fcncelerin de\u011fi\u015ftirilmesine odaklanan yakla\u015f\u0131mlar sosyal ba\u011flant\u0131lar olu\u015fturmay\u0131 destekleyen yakla\u015f\u0131mlardan daha verimli. Yaln\u0131zl\u0131kla ba\u015fa \u00e7\u0131kman\u0131n bir di\u011fer yolu da, ili\u015fkilerdeki yak\u0131nl\u0131k derecesinin artt\u0131r\u0131lmas\u0131ndan ge\u00e7iyor olabilir. Pozitif psikoloji yakla\u015f\u0131m\u0131na g\u00f6re, ili\u015fkiler i\u00e7erisindeki pozitif duygular\u0131n ya da sosyal davran\u0131\u015flar\u0131n artt\u0131r\u0131lmas\u0131, di\u011fer insanlar ile daha anlaml\u0131 ba\u011flant\u0131lar kurulmas\u0131 noktas\u0131nda te\u015fvik edicidir. Her ne sebeple olursa olsun, ortaya \u00e7\u0131km\u0131\u015f olan yaln\u0131zl\u0131\u011f\u0131n ciddi sonu\u00e7lar\u0131n\u0131 s\u00fcmen alt\u0131 etmeye devam ediyoruz gibi g\u00f6r\u00fcn\u00fcyor. Fakat her ge\u00e7en g\u00fcn \u00fcst\u00fcne yeni bir\u015feyler ekledi\u011fimiz bilimsel veriler, yaln\u0131zl\u0131\u011f\u0131n fiziksel ve mental sa\u011fl\u0131\u011f\u0131m\u0131z \u00fczerindeki negatif sonu\u00e7lar\u0131n\u0131n daha fazla g\u00f6z ard\u0131 edilmemesi gerekti\u011finin alt\u0131n\u0131 \u00e7iziyor. \u00a0 Kaynaklar:", "tags": ["a\u015fk", "Depresyon (\u00c7\u00f6kertici bozukluk)", "toplumbilim (sosyoloji)"]},
{"source": "bilimfili.com", "url": "https://bilimfili.com/uyku-kesintisi-uykusuzluktan-daha-kotu-olabilir/", "category": "psikoloji", "date": "9 Kas\u0131m 2015", "title": "Uyku Kesintisi, Uykusuzluktan Daha K\u00f6t\u00fc Olabilir", "content": "\u00c7a\u011fda\u015f ya\u015fam\u0131n yo\u011fun ve genelde stresli h\u0131z\u0131 ile beraber, uykunun sa\u011fl\u0131k a\u00e7\u0131s\u0131ndan faydalar\u0131 ve uyumam\u0131z gereken s\u00fcre miktar\u0131 hakk\u0131nda yap\u0131lm\u0131\u015f bir\u00e7ok ara\u015ft\u0131rma bulunuyor. Johns Hopkins Medicine taraf\u0131ndan yap\u0131lan yeni ara\u015ft\u0131rman\u0131n \u00f6ne s\u00fcrd\u00fc\u011f\u00fcne g\u00f6re, uykumuzun kesintiye u\u011framas\u0131, yeteri kadar uyumamam\u0131z kadar zararl\u0131 (bir sonraki sefer alarm\u0131 ertele d\u00fc\u011fmesine basmadan \u00f6nce bunu d\u00fc\u015f\u00fcnmeniz laz\u0131m). Ara\u015ft\u0131rma\u00a0ekibi, uyku d\u00fczenlerinin v\u00fccudu nas\u0131l etkiledi\u011fini incelemek i\u00e7in 62 adet sa\u011fl\u0131kl\u0131 erkek ve kad\u0131ndan olu\u015fan bir topluluk kulland\u0131: g\u00f6n\u00fcll\u00fcler, rastgele atand\u0131klar\u0131 gruba ba\u011fl\u0131 olarak \u00fc\u00e7 gece boyunca kesintisiz uyku, zorla uyand\u0131r\u0131lma veya ertelenmi\u015f yatma zamanlar\u0131 \u00fczerinden g\u00f6zlendi. \u0130kinci gece itibariyle, uyanmaya zorlanm\u0131\u015f olanlar, gece yata\u011fa ge\u00e7 gitmi\u015f olanlardan daha k\u00f6t\u00fc bir psikolojiye\u00a0sahipti. \u00c7al\u0131\u015fman\u0131n ba\u015f yazar\u0131 Patrick Finan, bir bas\u0131n b\u00fclteninde \u015f\u00f6yle a\u00e7\u0131kl\u0131yor: \u201cUykunuz gece s\u00fcresince kesildi\u011fi zaman, yenilenme hissinin anahtar\u0131 olan yava\u015f dalgal\u0131 uyku miktar\u0131n\u0131 almak i\u00e7in uyku a\u015famalar\u0131ndan ge\u00e7me f\u0131rsat\u0131na sahip olmazs\u0131n\u0131z.\u201d Ortalama olarak, gece boyunca sekiz defa uyanmaya zorlanm\u0131\u015f insanlar, ruh halinde %31 gibi bir d\u00fc\u015f\u00fc\u015f bildirdiler. Finan ve tak\u0131m\u0131n\u0131n yapt\u0131\u011f\u0131 \u00e7al\u0131\u015fma, sabahlar\u0131 huysuz hissetme sorununun \u00f6tesine gidiyor; \u00e7al\u0131\u015fma, sonunda, bunal\u0131ml\u0131 bir\u00a0psikoloji\u00a0ile ba\u011flant\u0131l\u0131 olan uzun vadeli uykusuzluk i\u00e7in yeni tedavilerin kap\u0131s\u0131n\u0131 a\u00e7abilir. Yeni \u00e7ocuk sahibi olanlar ve n\u00f6bet\u00e7i sa\u011fl\u0131k \u00e7al\u0131\u015fanlar\u0131 gece boyunca s\u0131k uyanmaya maruz kal\u0131yorlar, fakat bunun v\u00fccut biyolojisi \u00fczerindeki etkileri hen\u00fcz tam olarak anla\u015f\u0131lmam\u0131\u015ft\u0131. Dur-kalk uykusu ve bunun zihinsel ve bedensel sa\u011fl\u0131\u011f\u0131m\u0131z\u0131 nas\u0131l etkiledi\u011fi hakk\u0131nda daha fazla \u015fey \u00f6\u011frenmek isteyen ara\u015ft\u0131rmac\u0131lar, beyin ve v\u00fccudun \u00e7al\u0131\u015fmas\u0131n\u0131 g\u00f6zlemlemek i\u00e7in \u00e7oklu somnografi testleri kulland\u0131lar. Bu testler beyin dalgalar\u0131na, oksijen seviyelerine, kalp at\u0131\u015f h\u0131z\u0131na, nefes alma \u015fekillerine ve hatta bacak hareketlerine bakarak, biz uyudu\u011fumuz zaman neler oldu\u011fu s\u0131nay\u0131p \u00e7\u00f6z\u00fcyor. \u00c7al\u0131\u015fman\u0131n buldu\u011fu sonu\u00e7lara g\u00f6re, yataktan s\u0131k s\u0131k kalkan insanlar, tahmin edebilece\u011finiz \u00fczere daha daha k\u0131sa d\u00f6nemli derin ve yava\u015f dalgal\u0131 uykuya sahipti. Dahas\u0131, istatistiklerin g\u00f6sterdi\u011fine g\u00f6re, enerji seviyelerindeki bir d\u00fc\u015f\u00fc\u015f\u00fcn yan\u0131nda sevgi ve arkada\u015fl\u0131k hislerinde de bir d\u00fc\u015f\u00fc\u015f ya\u015fanm\u0131\u015ft\u0131. E\u011fer hi\u00e7 yeni do\u011fmu\u015f bir bebe\u011fe bakmak amac\u0131yla kendinizi gece vakti kald\u0131rmak zorunda kald\u0131ysan\u0131z, sonu\u00e7lar o kadar da \u015fa\u015f\u0131rt\u0131c\u0131 gelmeyebilir. Finan\u2019\u0131n s\u00f6yledi\u011fine g\u00f6re, \u00e7al\u0131\u015fmadan elde edilen bulgular, yeterli miktarda uyku uyuyamaman\u0131n birikmi\u015f etkileri bak\u0131m\u0131ndan da ilgin\u00e7: ikinci geceden sonra gruplar aras\u0131nda daha b\u00fcy\u00fck farkl\u0131l\u0131klar meydana geldi ve bunlar \u00fc\u00e7\u00fcnc\u00fc geceye kadar devam etti. Yazarlar\u0131n\u0131n ileri \u00e7al\u0131\u015fmalara neden olaca\u011f\u0131n\u0131 umdu\u011fu \u00e7al\u0131\u015fman\u0131n sonu\u00e7lar\u0131, Sleep dergisinde yay\u0131nland\u0131.", "tags": ["uyku", "uykusuzluk"]},
{"source": "bilimfili.com", "url": "https://bilimfili.com/batil-inanclari-sarsmak-neden-zordur/", "category": "psikoloji", "date": "17 Kas\u0131m 2015", "title": "Bat\u0131l \u0130nan\u00e7lar\u0131 Sarsmak Neden Zordur?", "content": "Ma\u00e7 g\u00fcn\u00fc taraftarlar u\u011furlu formalar\u0131n\u0131 giydiklerinde, giydikleri k\u0131yafetin bir tak\u0131m\u0131n performans\u0131n\u0131 etkileyece\u011fini d\u00fc\u015f\u00fcnmenin mant\u0131ks\u0131z oldu\u011funu bilirler. Ne var ki; yine de bunu yaparlar. Hatta son derece e\u011fitimli, zeki, duygusal kararl\u0131l\u0131\u011fa sahip olan insanlar bile; d\u00fc\u015f\u00fcnmenin ve inanman\u0131n mant\u0131ks\u0131z oldu\u011funu bildikleri bat\u0131l inan\u00e7lara inanabiliyor ve bu\u00a0do\u011frultuda\u00a0davran\u0131\u015flar ger\u00e7ekle\u015ftirebilir. University of Chicago Booth School of Business\u2019tan \u00e7\u0131kan ve Psychological Review\u2019da yay\u0131mlanan bir ara\u015ft\u0131rmada,\u00a0Yrd. Do\u00e7. Jane Risen; \u2018insanlar\u0131n; inan\u00e7lar\u0131n\u0131n mant\u0131ks\u0131z bir taraf\u0131n\u0131 (ya da tamam\u0131n\u0131n mant\u0131ks\u0131z oldu\u011funu) farkettikleri zaman bile mant\u0131ks\u0131z inan\u00e7lar\u0131n\u0131n (bat\u0131l inan\u00e7lar kastediliyor) d\u00fc\u015f\u00fcncelerine, hislerine ve davran\u0131\u015flar\u0131na etki edebilece\u011fini\u2019 tespit etti\u011fini a\u00e7\u0131kl\u0131yor. Risen\u2019\u0131n anlatt\u0131\u011f\u0131 \u00fczere; mant\u0131ks\u0131z bir d\u00fc\u015f\u00fcnceyi \u2013tespit- etmek ve bu mant\u0131ks\u0131zl\u0131\u011f\u0131 (s\u00f6z gelimi \u2018hata\u2019y\u0131) d\u00fczeltmek \u2013do\u011frulamak\u2013 birbirinden farkl\u0131 iki ayr\u0131 s\u00fcre\u00e7tir. \u015eu ana kadar \u00fcretilmi\u015f bir\u00e7ok ikili-sistem bili\u015fsel modeller\u00a0ise bunun aksini s\u00f6ylemekteydi ve bu iki s\u00fcreci tek olarak ele almaktayd\u0131. Ancak Risen\u2019\u0131n bak\u0131\u015f a\u00e7\u0131s\u0131 bir insan\u0131n mant\u0131ks\u0131z bir d\u00fc\u015f\u00fcnceyi tespit edip, ondaki hatay\u0131 d\u00fczeltmeme veya do\u011frulamama yolunu se\u00e7memesinin alt\u0131ndaki mekanizmay\u0131 a\u00e7\u0131kl\u0131yor. Kendisi bu s\u00fcreci\u00a0\u201cacquiescence\u201d (tr. uysall\u0131k, kabul etme) olarak adland\u0131r\u0131yor. Risen\u2019a g\u00f6re bir hata tespit etmek i\u00e7in t\u00fcm \u015fartlar uygun olsa da \u2013 insan\u0131n mant\u0131kl\u0131 olmak ve davranmak i\u00e7in gerekli motivasyonu ve de yetene\u011fi olmas\u0131, mant\u0131ks\u0131zl\u0131k i\u00e7eren \u00f6nerme veya i\u00e7eri\u011fin hatay\u0131 a\u00e7\u0131k\u00e7a belli etmesi, hatan\u0131n son derece g\u00f6r\u00fcn\u00fcr olmas\u0131 vb. \u2013 \u00a0insan\u0131n sezgisi yine de \u00fcst\u00fcn gelebiliyor. Bat\u0131l ve sezgisel d\u00fc\u015f\u00fcnce \u00fczerine yap\u0131lan bu ara\u015ft\u0131rma ne kadar \u2018tespit\u2019 ve \u2018do\u011frulama\u2019 s\u00fcre\u00e7lerini birbirinden ay\u0131rsa da; daha kapsaml\u0131 / geni\u015f uygulamalar da bir o kadar ger\u00e7e\u011fi yans\u0131tabilir. Uysall\u0131k kavram\u0131n\u0131n/s\u00fcrecinin sezgisel d\u00fc\u015f\u00fcnceyi nas\u0131l ortaya \u00e7\u0131kard\u0131\u011f\u0131n\u0131 anlamak hayat\u0131n di\u011fer alanlar\u0131nda da insanlar\u0131n yanl\u0131\u015f ve mant\u0131ks\u0131z oldu\u011funu bildikleri \u015feylerin do\u011frultusunda nas\u0131l davrand\u0131klar\u0131na dair kavray\u0131\u015f\u0131m\u0131z\u0131 geli\u015ftirebilir. Bir tak\u0131m de\u011fi\u015fkenler, sezgilerin mant\u0131kl\u0131 d\u00fc\u015f\u00fcncelerin \u00f6n\u00fcne ge\u00e7mesine sebep olacak durumlar yaratmaktad\u0131r. \u00d6rne\u011fin, insanlar mant\u0131ks\u0131z oldu\u011funu bildikleri d\u00fc\u015f\u00fcnceleri, o durumun \u00f6zel oldu\u011funu d\u00fc\u015f\u00fcnerek sezgilerini mant\u0131k s\u00fczgecinden ge\u00e7irdiklerine inanarak kabul edebilirler. Bu noktada e\u011fer mant\u0131kl\u0131 olan\u0131n g\u00f6t\u00fcr\u00fcs\u00fc, mant\u0131ks\u0131z olandan daha \u00e7ok ise, kabul etme (acquiescence) daha da g\u00fc\u00e7lenecek ve yerle\u015fecektir. Bu noktada \u00f6rnek olarak insanlar\u0131n (belki internetin yayg\u0131n olmad\u0131\u011f\u0131 zamanlarda daha \u00e7ok \u00f6rne\u011fi g\u00f6r\u00fclebiliyordu) kendilerine gelen bir mesajda \u2018mesaj\u0131 belli say\u0131da insana iletmezlerse \u00f6lecekleri veya k\u00f6t\u00fc \u015fans getirece\u011fi\u2019 s\u00f6ylendi\u011finde, mesaj\u0131 iletmenin bir g\u00f6t\u00fcr\u00fcs\u00fc olmayaca\u011f\u0131ndan bu mesaj\u0131 iletmeleri \u00f6rnek olarak g\u00f6sterilebilir. Ara\u015ft\u0131rma, insanlar\u0131n evde , i\u015fte, sosyal hayatta nas\u0131l karar verdiklerinin incelenmesinde uygulanabilecek sonu\u00e7lar\u0131 ve y\u00f6ntemleri bulunuyor. D\u00fc\u015f\u00fcncenin etkin bir bi\u00e7imde de\u011fi\u015fmesini sa\u011flayacak m\u00fcdahaleler, do\u011fru bili\u015fsel s\u00fcreci hedeflemeyi gerektirir, ara\u015ft\u0131rman\u0131n yazar\u0131na g\u00f6re ise bunun da ba\u015f\u0131 tespit ve do\u011frulama s\u00fcre\u00e7lerinin ayr\u0131 s\u00fcre\u00e7ler oldu\u011funun fark edilmesi olabilir. \u00a0 Kaynak :\u00a0University of Chicago Booth School of Business. \u201cThe power of magical thinking: Why superstitions are hard to shake.\u201d ScienceDaily. ScienceDaily, 9 November 2015. <www.sciencedaily.com/releases/2015/11/151109160450.htm>", "tags": ["d\u00fc\u015f\u00fcnceler", "inan\u00e7lar"]},
{"source": "bilimfili.com", "url": "https://bilimfili.com/fobilerimiz-yasamimizi-nasil-degistiriyor/", "category": "psikoloji", "date": "13 Aral\u0131k 2015", "title": "Fobilerimiz Ya\u015fam\u0131m\u0131z\u0131 Nas\u0131l De\u011fi\u015ftiriyor?", "content": "Y\u0131lan g\u00f6r\u00fcnce ta\u015f kesilenlerden misiniz? Karanl\u0131k \u00fcrk\u00fct\u00fcr m\u00fc sizi? Ya da g\u00f6k g\u00fcr\u00fclt\u00fcs\u00fc titretir mi? Kan g\u00f6r\u00fcnce dayanamaz m\u0131s\u0131n\u0131z? Yoksa y\u00fcksekten bakamayanlardan m\u0131s\u0131n\u0131z? Fobileri olu\u015fturan a\u015f\u0131r\u0131 ve rasyonel olmayan korkular k\u00fc\u00e7\u00fck hayvanlardan tutun da do\u011fan\u0131n kendi g\u00fcc\u00fcnden kaynaklanan korkulara kadar bir\u00e7ok formda olabilir. Fobilerin \u00e7o\u011fu bir\u00e7ok insan\u0131n temkinli yakla\u015ft\u0131\u011f\u0131 tecr\u00fcbelere dayan\u0131r. Bir \u015feyin fobi olarak tan\u0131mlanabilmesi i\u00e7in, korkunun; yakla\u015f\u0131k alt\u0131 ayd\u0131r ya da daha fazla bir s\u00fcredir devam ediyor olmas\u0131 gerekir. Yakla\u015f\u0131k olarak her 10 insandan birisi, ya\u015fam\u0131n\u0131n yeti\u015fkinlik, ergen d\u00f6nemi ya da \u00e7ocukluk d\u00f6nemlerinin herhangi bir b\u00f6l\u00fcm\u00fcnde fobilerinin bask\u0131s\u0131n\u0131 hissediyor. Baz\u0131 spesifik fobiler ve do\u011fayla alakal\u0131 fobik korkular ya\u015fam boyunca de\u011fi\u015fiklik g\u00f6sterir. \u00d6rne\u011fin, okul \u00f6ncesi \u00e7a\u011f\u0131 \u00e7ocuklar\u0131:\u00a0karanl\u0131kta kalm\u0131\u015f kurgusal \u015feylerden, \u00f6rne\u011fin; hayaletler, canavarlar ve \u201ckaradedeler\u201d gibi k\u00fclt\u00fcrel ve/veya dini kurgulardan korkma e\u011filimindedirler. Fakat daha sonralarda bu kurgu korkular\u0131n yerini daha ger\u00e7ek\u00e7i korkular, \u00f6rne\u011fin; korkutucu hayvanlar al\u0131r. \u0130\u015fte fobilerin ya\u015fa ba\u011fl\u0131 bir d\u00f6k\u00fcm\u00fc:  Umar\u0131z, yukar\u0131daki korkulardan herhangi birisi sizde bir uyar\u0131m olu\u015fturmam\u0131\u015ft\u0131r. Fakat e\u011fer bir fobiden kaynakl\u0131 ac\u0131 \u00e7ekiyorsan\u0131z, iyi haber \u015fu ki; bunlar\u0131n tedavileri mevcut. K\u00f6t\u00fc haber ise; tedavi bitmeden \u00f6nce bu fobilerinizle hi\u00e7 olmad\u0131\u011f\u0131 kadar \u00e7ok kar\u015f\u0131la\u015facaks\u0131n\u0131z.\u00a0Baz\u0131 spesifik fobilerin; farkl\u0131 sebepleri olabilir ve bu fobiler beyinde \u00e7e\u015fitli etkilere sahip olabilir. Bu tip fobiler; ki\u015finin ger\u00e7ek hayatta korktu\u011fu \u015fey her ne ise ona dair hassasiyetini yava\u015f yava\u015f azaltmaya zorlayan maruz b\u0131rakma terapisi (en. exposure therapy)\u00a0ile ya da korku duyulan duruma dair ki\u015finin d\u00fc\u015f\u00fcn\u00fc\u015f bi\u00e7imini de\u011fi\u015ftirmeyi ama\u00e7layan bili\u015fsel davran\u0131\u015f\u00e7\u0131 terapi (en. cognitive behavioral therapy)\u00a0ile tedavi edilir.\u00a0Her ne kadar baz\u0131 fobiler i\u00e7in; bo\u011fulma ya da otomobil kazas\u0131 gibi korkutucu deneyimlerin sahteleri olu\u015fturulabilsede, di\u011ferlerini a\u00e7\u0131klamak biraz daha zordur. \u0130nsanlar, ebeveynleriyle benzer fobilere sahip olabilir. Bu da; geneti\u011fin s\u00f6z konusu durum i\u00e7in bir etkisinin olabilece\u011fini ya da bu insanlar\u0131n bak\u0131c\u0131lar\u0131ndan korkular\u0131 \u00f6\u011frenebildiklerine i\u015faret edebilir. Fobileri olan insanlar\u0131n \u00e7o\u011fu ayn\u0131 zamanda da anksiyete bozuklu\u011funa sahiptirler. Psikiyatrik tan\u0131 kitab\u0131 (DSM-5) fobileri; \u00e7ocuklar\u0131n en \u00e7ok korktu\u011fu durumlarla \u00e7ok benzer olan 5 tipe ay\u0131r\u0131yor. Her tip, insanlar\u0131 insanlar\u0131 farkl\u0131 \u015fekilde etkiliyor. Hayvan fobileri insanlar\u0131 ka\u00e7maya ve panik olmaya te\u015fvik eder. Kan, i\u011fne ve di\u011fer medikal temelli fobiler; insanlar\u0131n kalp at\u0131\u015f h\u0131z\u0131n\u0131n ve kan bas\u0131nc\u0131n\u0131n artmas\u0131na ve birden d\u00fc\u015fmesine sebep olur ve bay\u0131lmalar\u0131na yol a\u00e7ar. U\u00e7u\u015f ya da bo\u015flukla \u00e7evrelenmi\u015f bir yerde s\u0131k\u0131\u015f\u0131p kalma gibi durumlarla ilgili korkular ise; insanlar\u0131n ka\u00e7mak istemelerine, kontrol kayb\u0131 ya\u015famalar\u0131na ve a\u015f\u0131r\u0131 heyecanl\u0131 olmalar\u0131na sebeiyet veren bo\u011fucu bir hisse kap\u0131lmalar\u0131na sebep olur. Y\u00fckseklik ya da ayd\u0131nlatma gibi belirli \u00e7evresel durumlardan kaynaklanan fobiler insanlar\u0131n ba\u015f\u0131n\u0131 d\u00f6nd\u00fcr\u00fcr ya da korkunun beraberinde ne gibi tehlikeler getirece\u011fiyle tamamen me\u015fgul bir hale sokar. Beynin loblar boyunca bir\u00e7ok de\u011fi\u015fik b\u00f6lgesi fobilerle ba\u011flant\u0131l\u0131d\u0131r. Burada korku merkezimiz olan amigdala ve fobinin duygusal \u00f6nemini toplayan lateral amigdala \u00f6zellikle \u00f6nemlidir. Amigdaladaki bir ba\u015fka b\u00f6lge olan merkezi \u00e7ekirdek, fobinin geli\u015finin ne kadar yak\u0131n oldu\u011funa ba\u011fl\u0131 olarak donmadan bir ara vermeye kadar de\u011fi\u015fiklik g\u00f6steren savunma aksiyonlar\u0131 i\u00e7in haz\u0131rl\u0131klar\u0131 s\u0131raya koyar. Birka\u00e7 ara\u015ft\u0131rma fobilerin anormal beyin aktivitelerinin farkl\u0131 i\u015faretlerine sebep olabilece\u011fini ara\u015ft\u0131rd\u0131. \u00c7al\u0131\u015fmalardan birisi; di\u015f ya da y\u0131lan fobisi olan insanlar\u0131 inceledi ve fMRI taramalar\u0131nda korkular\u0131n beyinde nispeten farkl\u0131 b\u00f6lgeleri aktive etti\u011fini g\u00f6rd\u00fc. Y\u0131lan fobisi; \u00f6ncelikle temel duygular\u0131 kontrol eden ve d\u00fczenleyen limbik sistemdeki yap\u0131lar taraf\u0131ndan y\u00f6netiliyordu. Fakat di\u015f fobisi olan insanlar kendi korkular\u0131n\u0131 de\u011ferlendirdiklerinde ise, frontal lobdaki yap\u0131lar aktif hale ge\u00e7ti.", "tags": ["fobiler", "korku"]},
{"source": "bilimfili.com", "url": "https://bilimfili.com/teknoloji-kullanimi-zaman-algisini-degistiriyor/", "category": "psikoloji", "date": "6 Aral\u0131k 2015", "title": "Teknoloji Kullan\u0131m\u0131 Zaman Alg\u0131s\u0131n\u0131 De\u011fi\u015ftiriyor", "content": "Her ge\u00e7en y\u0131l, zaman\u0131n biraz daha h\u0131zl\u0131 akt\u0131\u011f\u0131n\u0131 hisseden yaln\u0131zca siz de\u011filsiniz. Her tatil d\u00f6n\u00fc\u015f\u00fc i\u015finize ya da okulunuza yeniden ba\u015flad\u0131\u011f\u0131n\u0131zda, bir de bakars\u0131n\u0131z ki yeni y\u0131la girmeye 1 aydan az zaman kalm\u0131\u015f. Bu durumun art\u0131k ya\u015flan\u0131yor oldu\u011funuzun bir belirtisi oldu\u011funu d\u00fc\u015f\u00fcn\u00fcyor olabilirsiniz. Fakat, yap\u0131lan bir ara\u015ft\u0131rmada ba\u015fka etkenlerin de bu alg\u0131 \u00fczerinde etkili oldu\u011fu belirtiliyor. Ara\u015ft\u0131rman\u0131n bulgular\u0131na g\u00f6re; teknolojinin s\u00fcrekli kullan\u0131m\u0131 sonras\u0131nda beyin, bilgiyi daha verimli i\u015fliyor. Bundan dolay\u0131, zaman\u0131n ger\u00e7ekte oldu\u011fundan daha h\u0131zl\u0131 akt\u0131\u011f\u0131 yan\u0131lg\u0131s\u0131n\u0131 ya\u015f\u0131yoruz. James Cook University\u2019den Aoife McLoughlin\u2019in belirtti\u011fine g\u00f6re, teknoloji ile ve teknoloji merkezli toplum ile s\u00fcrekli etkile\u015fim halinde olman\u0131n, zaman\u0131n h\u0131zl\u0131 ge\u00e7ti\u011fi hissiyat\u0131na kap\u0131lmam\u0131za neden oldu\u011fu ile ilgili bulgular mevcut. Ayr\u0131ca bu durum hem daha h\u0131zl\u0131 \u00e7al\u0131\u015fmam\u0131za, hem de zaman\u0131n bask\u0131s\u0131n\u0131 daha fazla hissetmemize neden oluyor. Teknolojiye ba\u011f\u0131ml\u0131 ya\u015famak yeni bir kavram olsa bile, zaman\u0131n ge\u00e7i\u015f h\u0131z\u0131 insanlar\u0131 y\u00fczy\u0131llard\u0131r endi\u015felendiriyor. Frans\u0131z Devrimi\u2019ne kadar gidecek olursak, o tarihlerde bireylerin modern hayat\u0131n ak\u0131\u015f h\u0131z\u0131yla ilgili \u015fikayetleri oldu\u011fu \u00fczerine raporlar mevcut. McLoughlin\u2019in yapt\u0131\u011f\u0131 \u00e7al\u0131\u015fman\u0131n verileri \u00fczerinden ilerleyelim. Bu ara\u015ft\u0131rma kapsam\u0131nda; teknolojiye ba\u011f\u0131ml\u0131 ya\u015fayan insanlar\u0131n zaman alg\u0131lar\u0131 ile teknolojiyi daha nadir kullanan insanlar\u0131n zaman alg\u0131lar\u0131 kar\u015f\u0131la\u015ft\u0131r\u0131lm\u0131\u015f. Ara\u015ft\u0131rman\u0131n sonu\u00e7lar\u0131na g\u00f6re; ak\u0131ll\u0131 telefonlar ve bilgisayarlar gibi zaman\u0131m\u0131z\u0131n \u00e7o\u011funu beraber ge\u00e7irdi\u011fimiz teknolojik cihazlar, zaman alg\u0131m\u0131z\u0131n h\u0131z\u0131n\u0131 hi\u00e7 olmad\u0131\u011f\u0131 kadar artt\u0131rm\u0131\u015f durumda. Bulgulara g\u00f6re, bilgisayar\u0131n\u0131 ya da telefonunu s\u00fcrekli kullanmakta olan insanlar\u0131n ge\u00e7en zaman\u0131n ne kadar oldu\u011fu \u00fczerine yapt\u0131klar\u0131 tahminler, ge\u00e7en zamandan daha fazla. Teknolojiyi nadiren kullanan insanlar\u0131n tahminleri ise ge\u00e7en zamana g\u00f6re daha az. \u00d6rnek vermek gerekirse, teknolojiyi daha s\u0131k kullanan insanlar bir odada otururlarken, hen\u00fcz 50 dakika ge\u00e7mi\u015f olmas\u0131na ra\u011fmen bu s\u00fcreyi 1 saat ge\u00e7mi\u015f gibi hissediyorlar. Bu alg\u0131 farkl\u0131l\u0131\u011f\u0131ndan dolay\u0131 da, teknolojiyle i\u00e7li d\u0131\u015fl\u0131 olan insanlar, zaman\u0131n \u00e7ok h\u0131zl\u0131 ak\u0131yor oldu\u011fu hissiyat\u0131n\u0131 ve zaman bask\u0131n\u0131 daha fazla ya\u015f\u0131yorlar. Bunun yan\u0131s\u0131ra, ayn\u0131 yaz\u0131y\u0131 bas\u0131l\u0131 bir kaynak yerine teknolojik bir cihazdan okuyan insanlar, zaman\u0131n daha h\u0131zl\u0131 ge\u00e7ti\u011fini d\u00fc\u015f\u00fcn\u00fcyorlar. Teknolojinin zaman alg\u0131m\u0131z\u0131 de\u011fi\u015ftirmesine k\u0131z\u0131p teknolojik cihazlar\u0131n\u0131zdan so\u011fumadan \u00f6nce; bilim insanlar\u0131n\u0131n \u00e7al\u0131\u015fmalar\u0131na, bu alg\u0131 farkl\u0131l\u0131\u011f\u0131n\u0131n uzun s\u00fcrede ne gibi etkileri olabilece\u011finin \u00e7\u00f6z\u00fcmlenmesi i\u00e7in devam ettiklerini hat\u0131rlatmakta fayda var.", "tags": ["zaman", "zaman alg\u0131s\u0131"]},
{"source": "bilimfili.com", "url": "https://bilimfili.com/empati-ogrenilebilir-mi/", "category": "psikoloji", "date": "25 Aral\u0131k 2015", "title": "Empati \u00d6\u011frenilebilir mi?", "content": "Yabanc\u0131lara empati ile yakla\u015fmak ve anlay\u0131\u015f g\u00f6stermek \u00f6\u011frenilebilir bir davran\u0131\u015f bi\u00e7imidir. Ba\u015fka bir gruptan insanlarla ya\u015fanan pozitif deneyimler ve ili\u015fkiler beyindeki \u00f6\u011frenme etkisini \u015fa\u015f\u0131rt\u0131c\u0131 bi\u00e7imde tetikliyor ve bu yolla da empati yetene\u011fini geli\u015ftiriyor. Z\u00fcrih \u00dcniversitesin\u2019ten ara\u015ft\u0131rmac\u0131lar\u0131n bulgular\u0131na g\u00f6re, az say\u0131da pozitif \u00f6\u011frenme tecr\u00fcbesi bir insan\u0131n daha empatik olmas\u0131 i\u00e7in yeterli. Farkl\u0131 milletlerden, k\u00fclt\u00fcrlerden insanlar aras\u0131ndaki s\u00fcrt\u00fc\u015fmeler hatta bazen kavga ve sava\u015flara varan olaylar \u00e7o\u011funlukla yabanc\u0131ya -\u00f6teki\u2019ne- kar\u015f\u0131 \u015fefkat ve/veya empati eksikli\u011finden kaynaklan\u0131r. Di\u011fer grubun \u00fcyelerine ve mensuplar\u0131na kar\u015f\u0131 daha fazla empati g\u00f6sterebilmek birlikte bar\u0131\u015f\u00e7\u0131l bir varl\u0131\u011f\u0131 daha m\u00fcmk\u00fcn k\u0131lar. University of Zurich\u2019te ger\u00e7ekle\u015ftirilen bir ara\u015ft\u0131rmada da di\u011fer gruplara kar\u015f\u0131 empati sahibi olman\u0131n \u00f6\u011frenilebilir olup olmad\u0131\u011f\u0131 ve bu gruplarla ger\u00e7ekle\u015fmi\u015f olumlu tecr\u00fcbelerin beyinde empatik tepkiler \u00fcretilmesine nas\u0131l sebep oldu\u011fu incelendi. Philippe Tobler, Jan Engelmann ve Marius Vollberg ile bir ekip olu\u015fturan psikolog ve sinirbilimci Grit Hein, kendi dahil oldu\u011fu gruba mensup olanlarla veya di\u011fer gruplara mensup olanlarla olumlu tecr\u00fcbeler ya\u015fam\u0131\u015f olan kat\u0131l\u0131mc\u0131lar\u0131n beyin aktivitesi \u00f6l\u00e7\u00fcmlerini ger\u00e7ekle\u015ftirdi. Test s\u00fcresince kat\u0131l\u0131mc\u0131lar ellerinin \u00fcst y\u00fczeylerine ac\u0131 verici darbeler almay\u0131 bekliyorlard\u0131. Ancak bu esnada kendi gruplar\u0131ndan veya di\u011fer gruptan insanlar\u0131n para \u00f6deyerek kendilerinin ac\u0131 \u00e7ekmelerine engel olabilece\u011fini \u00f6\u011freniyorlar. Beyin aktivasyonu \u00f6l\u00e7\u00fcmleri de, ayn\u0131 anda ac\u0131/a\u011fr\u0131 g\u00f6zlemlenirken her bir ihtimal i\u00e7in hem bu deneyimlerden \u00f6nce hem de sonra yine her insan i\u00e7in ayr\u0131 ayr\u0131 kaydedildi. \u00c7al\u0131\u015fman\u0131n ba\u015f\u0131nda \u2018yabanc\u0131\u2019n\u0131n (di\u011fer grubun mensubu olan ki\u015fi veya ki\u015filer kastediliyor) ac\u0131s\u0131 kat\u0131l\u0131mc\u0131n\u0131n beyninde \u00e7ok zay\u0131f bir aktivasyonu tetiklerken, kat\u0131l\u0131mc\u0131n\u0131n kendi grubundan birisinin ac\u0131s\u0131 daha g\u00fc\u00e7l\u00fc bir aktivasyonu tetikledi. Buna kar\u015f\u0131l\u0131k, di\u011fer grubun bir mensubu ile ger\u00e7ekle\u015fen yaln\u0131zca \u00e7ok az say\u0131daki pozitif deneyim, di\u011fer grubun ba\u015fka bir \u00fcyesine ac\u0131 verildi\u011fi durumda kat\u0131l\u0131mc\u0131n\u0131n beyninde empatik tepkilerin olu\u015fmas\u0131n\u0131 ciddi oranda art\u0131rd\u0131. \u2018Yabanc\u0131\u2019 ile pozitif deneyim g\u00fc\u00e7lendik\u00e7e veya artt\u0131k\u00e7a, sinirsel empati de bir o kadar art\u0131\u015f g\u00f6sterdi. Di\u011fer grup i\u00e7in artan empatik beyin tepkileri, o grubun mensuplar\u0131yla yani \u2018yabanc\u0131\u2019yla ya\u015fanan \u015fa\u015f\u0131rt\u0131c\u0131 nitelikte olumlu deneyimlerin sebep oldu\u011fu n\u00f6ronal \u00f6\u011frenme sinyalleri ile sa\u011flan\u0131yor. Sonu\u00e7lar g\u00f6steriyor ki, di\u011fer grubun bir \u00fcyesi ile ya\u015fanan olumlu deneyim, b\u00fct\u00fcn gruba aktar\u0131larak di\u011fer grubun t\u00fcm \u00fcyeleri i\u00e7in empati duyusunun olu\u015fturulmas\u0131n\u0131 veya geli\u015fmesini sa\u011fl\u0131yor. \u00a0 Kaynak : Hein, G., Engelmann, J.B., Vollberg, M., & Tobler, P.N. How learning shapes the empathic brain. Proceedings of the National Academy of the United States of America, December 2015 \u00a0, DOI : 10.1073/pnas.1514539112", "tags": ["empati", "\u00f6\u011frenme"]},
{"source": "bilimfili.com", "url": "https://bilimfili.com/tarih-boyunca-delilik-nasil-tariflendi/", "category": "psikoloji", "date": "2 Ocak 2016", "title": "Tarih Boyunca Delilik Nas\u0131l Tariflendi?", "content": "Delilik; insanl\u0131\u011f\u0131n tasviri zor bir g\u00f6r\u00fcn\u00fc\u015f\u00fc olarak s\u00fcregelmi\u015ftir ve delili\u011fe dair inan\u00e7lar da as\u0131rlar boyunca dramatik olarak de\u011fi\u015fmi\u015ftir. Tarihin baz\u0131 d\u00f6nemlerinde tanr\u0131sal bir davran\u0131\u015f olarak g\u00f6r\u00fclen delilik, art\u0131k biyolojik bir hastal\u0131k olarak tan\u0131mlan\u0131yor. Ve\u00a0bu iki s\u00fcre\u00e7 aras\u0131nda da delili\u011fe dair \u00e7ok fazla de\u011fi\u015fik tasvirler geli\u015ftirilmi\u015ftir. Paris Review \u2018de yay\u0131mlanan bir makalede, tarih\u00e7i Andrew Scull, tarihteki sanatsal \u00e7al\u0131\u015fmalar ve \u00e7izimlere dayanarak delili\u011fin hikayesini anlat\u0131yor ve uygarl\u0131k tarihi boyunca delili\u011fin k\u00fclt\u00fcrel anlam\u0131n\u0131n evrimini g\u00f6zden ge\u00e7iriyor. \u201cModern psikiyatri delili\u011fi yaln\u0131zca biyolojiye indirgemi\u015f olarak g\u00f6r\u00fcl\u00fcyor. Ancak birilerinin bundan \u015f\u00fcphe duymas\u0131 gerekiyor. Mental hastal\u0131klar\u0131n sosyal ve k\u00fclt\u00fcrel boyutlar\u0131n\u0131n kayboldu\u011funu ya da insanl\u0131\u011f\u0131n epifenomenal (bilinci yaln\u0131zca beynin fiziksel bir \u00f6zelli\u011fi olarak addetme) bir \u00f6zelli\u011finden ba\u015fka bir \u015fey olmad\u0131\u011f\u0131n\u0131 ileri s\u00fcrmek pek olas\u0131 bir durum de\u011fildir.\u201d Antik d\u00f6nemden modern d\u00fcnyan\u0131n ilk zamanlar\u0131na, hem mental hastal\u0131klar hem de di\u011fer fiziksel hastal\u0131klar \u00e7o\u011funlukla dinsel bir pencereden bak\u0131larak tariflenmi\u015ftir. Antik kitaplar, \u015feytan girmelerinin ya da tanr\u0131n\u0131n istemedi\u011fi davran\u0131\u015flarda bulunman\u0131n sebep oldu\u011fu delilik hikayeleriyle doludur. Hasta ve \u201cele ge\u00e7irilmi\u015f ruhlar\u0131\u201d tedavi etme yetisi; din adamlar\u0131na ve hastalar\u0131 iyile\u015ftirmede mucizevi g\u00fc\u00e7leri oldu\u011funa inan\u0131lan \u00f6nemli \u015fahsiyetlerin (t\u00fcrbe benzeri) mezarlar\u0131na y\u00fcklendi. \u00d6te yandan, delili\u011fe \u00e7ok daha nat\u00fcralist bir pencereden bakan ve k\u00f6klerini v\u00fccudun kendisinde g\u00f6ren ki\u015filer de vard\u0131. Bu model 19. Y\u00fczy\u0131l\u2019a kadar hayatta kalm\u0131\u015f olsa da, toplumdaki yayg\u0131n skeptik yakla\u015f\u0131m ile kar\u015f\u0131 kar\u015f\u0131ya kalm\u0131\u015ft\u0131r. Psikiyatri tarihinin en ilgin\u00e7 bak\u0131\u015f a\u00e7\u0131lar\u0131ndan birisi ise, t\u0131marhanelerin ya da deli doktorlar\u0131n\u0131n idare etti\u011fi deli bar\u0131naklar\u0131n\u0131n ortaya \u00e7\u0131kmas\u0131d\u0131r. \u201cDeli doktorlar\u0131 (bu isim ikilisi daha sonralardan uzmanlar\u0131 daha sayg\u0131n bir isim aray\u0131\u015f\u0131na sokmu\u015ftur), sahip olduklar\u0131 bar\u0131naklar\u0131; varl\u0131kl\u0131 ailelere evlerinde bulunan zahmetlerinden ve ay\u0131plar\u0131ndan (deli aile bireylerinden) kurtarma noktas\u0131nda bir f\u0131rsat tan\u0131yarak pazarlama yoluna gitmi\u015flerdir. Zamanla da bu durum deli hapsetmeyi tedavinin bir par\u00e7as\u0131 olarak lanse etmi\u015ftir.\u201d Sanayi Devriminin teknolojik icatlar\u0131 delili\u011fin \u201ctedavisinde\u201d; \u015fok vermeden, korkutmaya kadar geni\u015f \u00e7aptaki bir \u00e7e\u015fitlili\u011fi de ortaya \u00e7\u0131karm\u0131\u015ft\u0131r.\u00a0Yava\u015f yava\u015f da, t\u0131marhaneler hastanelerdeki psikiyatri ko\u011fu\u015flar\u0131na d\u00f6n\u00fc\u015fm\u00fc\u015f ve belli belirsiz teknolojik icatlar\u0131n \u2013\u00f6rne\u011fin; sallanan sandalyeler ve \u00a0yat\u0131\u015ft\u0131r\u0131c\u0131 (Tranquilizer) sandalye formlar\u0131- yerini antipsikotik tedaviler alm\u0131\u015ft\u0131r. Elbette ki; 21. Y\u00fczy\u0131l\u2019\u0131n sakinleri olarak bizler, b\u00fct\u00fcn bu bat\u0131ll\u0131k ve kurgusal durumu a\u015fm\u0131\u015f durumday\u0131z (en az\u0131ndan bir k\u0131sm\u0131m\u0131z). \u00c7\u00fcnk\u00fc psikiyatrinin bile karanl\u0131k d\u00f6neminden moderniteye evrildi\u011fi, t\u0131p biliminin \u00e7a\u011f\u0131nda ya\u015f\u0131yoruz. Yaln\u0131zca bir penisilin bile; genel t\u0131bb\u0131n \u201csihirli\u201d bir kur\u015funu olmu\u015f, \u00f6l\u00fcmc\u00fcl bakteriyel enfeksiyonlar\u0131n tedavisini getirmi\u015ftir. Ancak Scull\u2019a g\u00f6re, ne antipsikotik ila\u00e7lar ne de antidepresanlar, \u201cpsikiyatrik penisilin\u201d \u00f6zelli\u011finde olmu\u015f, aksine, psikoz semptomlar\u0131n\u0131 hafifletici ve belki de bu semptomlara katk\u0131da bulunan \u015fiddeti dizginleyen ge\u00e7ici \u00e7\u00f6z\u00fcmler sunmu\u015flard\u0131r.", "tags": ["tarih", "zihinsel hastal\u0131klar (psikopatoloji)"]},
{"source": "bilimfili.com", "url": "https://bilimfili.com/alzheimer-riski-olumsuz-dusuncelerle-artiyor/", "category": "psikoloji", "date": "8 Aral\u0131k 2015", "title": "Alzheimer Riski Ya\u015fl\u0131l\u0131k \u0130le \u0130lgili Olumsuz D\u00fc\u015f\u00fcncelerle Art\u0131yor", "content": "Yale University taraf\u0131ndan ger\u00e7ekle\u015ftirilen ve yeni yay\u0131mlanan bir ara\u015ft\u0131rmada ya\u015fl\u0131l\u0131k veya ya\u015flanma hakk\u0131nda olumsuz inan\u00e7 ve d\u00fc\u015f\u00fcncelere sahip olan insanlar\u0131n beyinde Alzheimer\u2019a yol a\u00e7acak yap\u0131sal ve kimyasal de\u011fi\u015fimlere daha a\u00e7\u0131k ve daha \u00e7ok yakalanan taraf olduklar\u0131 tespit edildi. Ara\u015ft\u0131rman\u0131n sonu\u00e7lar\u0131 de\u011ferlendirildi\u011finde, ya\u015flanma ile ilgili negatif fikir ve g\u00f6r\u00fc\u015flerle m\u00fccadele etmek (\u00f6rne\u011fin ya\u015fl\u0131 insanlar\u0131n bitkin ve dermans\u0131z olduklar\u0131 gibi) Alzheimer hastal\u0131\u011f\u0131n\u0131n h\u0131zl\u0131 geli\u015fimini yava\u015flatabilir ve olumlu sonu\u00e7lar ortaya \u00e7\u0131karabilir. Olas\u0131 olumlu etkileri d\u00fc\u015f\u00fcn\u00fcld\u00fc\u011f\u00fcnde D\u00fcnya\u2019daki yakla\u015f\u0131k 40 milyon Alzheimer hastas\u0131 say\u0131s\u0131nda ciddi d\u00fc\u015f\u00fc\u015fler g\u00f6r\u00fclebilir ve Alzheimer\u2019\u0131n geciktirilmesi noktas\u0131nda \u00f6nemli ad\u0131mlar at\u0131labilir. Ara\u015ft\u0131rman\u0131n bulgular\u0131 d\u00fcn itibari ile Psychology and Aging\u2019de yay\u0131mland\u0131. Toplum Sa\u011fl\u0131\u011f\u0131 ve Psikoloji Yard\u0131mc\u0131 do\u00e7enti Becca Levy : \u201cya\u015flanma ile ilgili negatif inan\u0131\u015flar\u0131n yaratt\u0131\u011f\u0131 stresin beyinde patolojik de\u011fi\u015fimlere sebep olaca\u011f\u0131n\u0131 d\u00fc\u015f\u00fcn\u00fcyoruz. Bulgular\u0131m\u0131z d\u00fc\u015f\u00fcnd\u00fcr\u00fcc\u00fc olsa da, bu negatif inan\u0131\u015flar\u0131n de\u011fi\u015ftirilebilece\u011fini ve pozitif ya\u015fl\u0131l\u0131k d\u00fc\u015f\u00fcncelerinin empoze edilebilece\u011fini fark etmemizi de sa\u011flad\u0131. B\u00f6ylelikle olumsuz sonu\u00e7lar\u0131n ka\u00e7\u0131n\u0131lmaz bir \u015fey olmad\u0131\u011f\u0131n\u0131 da g\u00f6rm\u00fc\u015f oluyoruz.\u201d a\u00e7\u0131klamas\u0131nda bulundu. Baltimore Longitudinal Study of Aging ad\u0131 ile bilinen Amerika\u2019daki en uzun s\u00fcreli\u00a0ya\u015fl\u0131l\u0131k /ya\u015flanma \u00e7al\u0131\u015fmas\u0131na dahil olan insanlardan unutkanl\u0131k sorunu ya\u015famayan ve sa\u011fl\u0131kl\u0131 olanlar\u0131 incelendi. MRI (Manyetik Rezonans G\u00f6r\u00fcnt\u00fcleme) sonu\u00e7lar\u0131na g\u00f6re, ya\u015flanma hakk\u0131nda daha olumsuz g\u00f6r\u00fc\u015flere sahip insanlar\u0131n hipokampuslar\u0131nda ger\u00e7ekle\u015fen k\u00fc\u00e7\u00fclmenin daha fazla oldu\u011fu g\u00f6zlemlendi. BU b\u00f6lgenin haf\u0131za ve \u00f6\u011frenme ile direkt ili\u015fkisi d\u00fc\u015f\u00fcn\u00fcld\u00fc\u011f\u00fcnde sonu\u00e7lar daha dramatik bir \u00f6nem arz etmektedir. Bu k\u00fc\u00e7\u00fclme ayn\u0131 zamanda bir Alzheimer indikat\u00f6r\u00fc olarak kabul g\u00f6rmektedir. Ara\u015ft\u0131rmac\u0131lar daha sonra Alzheimer\u2019\u0131n di\u011fer iki indikat\u00f6r\u00fcn\u00fc \u2014 amiloid plaklar\u0131 (ki bu plaklar beyin h\u00fccreleri aras\u0131nda olu\u015fan protein plaklard\u0131r) ve n\u00f6rofibriler yumaklar (bunlar da beyin h\u00fccrelerinin i\u00e7erisinde yap\u0131lanan d\u00f6ner protein zincirleridir) \u2014 \u00a0incelemek i\u00e7in beyin otopsilerinden yararland\u0131lar. Ya\u015flanma ile ilgili daha negatif d\u00fc\u015f\u00fcnce , inan\u0131\u015f ve tutumlara sahip olan kat\u0131l\u0131mc\u0131larda bu indikat\u00f6rlerin daha y\u00fcksek oranda olu\u015ftu\u011fu g\u00f6zlemlendi. (Ya\u015flanma ile ilgili fikir beyanlar\u0131 plak ve protein zinciri \u00f6l\u00e7\u00fcmlerinden 28 y\u0131l \u00f6nce ger\u00e7ekle\u015fmi\u015ftir) \u00a0 \u00a0 Kaynak :\u00a0Yale University. \u201cNegative beliefs about aging predict Alzheimer\u2019s disease in study.\u201d ScienceDaily. ScienceDaily, 7 December 2015. <www.sciencedaily.com/releases/2015/12/151207145906.htm>.", "tags": ["Alzheimer hastal\u0131\u011f\u0131", "hastal\u0131klar (patoloji)", "ya\u015flanma (gerontoloji)"]},
{"source": "bilimfili.com", "url": "https://bilimfili.com/kenevir-noral-gurultuyu-artiriyor/", "category": "psikoloji", "date": "12 Aral\u0131k 2015", "title": "Kenevir N\u00f6ral G\u00fcr\u00fclt\u00fcy\u00fc Art\u0131r\u0131yor", "content": "Kanabisin (kenevir) birincil aktif bile\u015feni yani etken maddesi delta-9-tetrahidrokanabinol (\u22069-THC), sa\u011fl\u0131kl\u0131 insanlarda da \u015fizofreni vakalar\u0131nda \u00e7ok\u00e7a g\u00f6r\u00fclen ge\u00e7ici psikoz-benzeri etkiler yarat\u0131yor. Bu etkilerin olu\u015fmas\u0131n\u0131n alt\u0131nda yatan molek\u00fcler mekanizmalar ve sebepler ise hen\u00fcz netle\u015fmi\u015f de\u011fil. Biological Psychiatry\u2018de yay\u0131mlanan yeni bir \u00e7al\u0131\u015fmada,\u00a0\u22069-THC\u2019nin sa\u011fl\u0131kl\u0131 insanlar\u0131n beyninde n\u00f6ronlar\u0131n rastgele aktive olmas\u0131na (n\u00f6ral g\u00fcr\u00fclt\u00fc olarak bilinen s\u00fcre\u00e7) sebep oldu\u011fu tespit edildi. N\u00f6ral g\u00fcr\u00fclt\u00fcn\u00fcn artmas\u0131 ise kenevirin psikoz benzeri etkilerinin oldu\u011funa i\u015faret ediyor. Yale T\u0131p Fak\u00fcltesi\u2019nden Psikiyatri post doktora ara\u015ft\u0131rmac\u0131s\u0131 Dr.\u00a0Jose Cortes-Briones\u2019e g\u00f6re kenevirin psikoz benzeri etkilerinin temelinde \u2018n\u00f6ral g\u00fcr\u00fclt\u00fcn\u00fcn beynin normal bilgi i\u015fleme sistemine zarar veriyor olmas\u0131\u2019 yat\u0131yor olabilir. Ara\u015ft\u0131rmac\u0131lar, \u22069-THC\u2019nin beynin 24 saatlik elektriksel aktivitesi \u00fczerindeki etkisini \u00fc\u00e7 g\u00fcn s\u00fcrecek bu ara\u015ft\u0131rmaya kat\u0131lan insanlar \u00fczerinde incelediler. Bu \u00fc\u00e7 g\u00fcn s\u00fcresince kat\u0131l\u0131mc\u0131lara damardan g\u00fcnl\u00fck iki\u015fer doz \u22069-THC yada plasebo verildi. Bu enjeksiyonlar da kat\u0131l\u0131mc\u0131lar aras\u0131nda de\u011fi\u015fken d\u00f6rt bi\u00e7imde ger\u00e7ekle\u015ftirildi : iki dozu da plasebo olanlar, rastgele verilenler, \u00e7aprazlamal\u0131 ve iki miktar\u0131 denkle\u015ftirilmi\u015f olanlar. E\u011fer yap\u0131lacak devam deneyleri ile kesinle\u015ftirilirse n\u00f6ral g\u00fcr\u00fclt\u00fc ile psikoz aras\u0131ndaki bu ba\u011f, \u015fizofreni ile ili\u015fkili semptomlar\u0131n biyolojisinin anla\u015f\u0131lmas\u0131na \u0131\u015f\u0131k tutacakt\u0131r. Bu ilgin\u00e7 \u00e7al\u0131\u015fma kenevirin temel etken maddesinin beyin \u00fczerindeki etkileri ile \u015fizofreninin ortakl\u0131klar\u0131n\u0131 g\u00fcn y\u00fcz\u00fcne \u00e7\u0131kart\u0131yor. Kortikal (beyin kabu\u011fu) aktivitedeki veya fonksiyonlardaki bozulmalara yol a\u00e7an \u22069-THC maddesi bize kenevirin bili\u015fsel zararlar\u0131n\u0131 ve etkilerini de g\u00f6sterebilir. \u00c7al\u0131\u015fma yaln\u0131zca psikozun alt\u0131nda yatan sebepleri anlamam\u0131za olanak sa\u011flamakla kalm\u0131yor, ayn\u0131 zamanda ge\u00e7ti\u011fimiz birka\u00e7 y\u0131lda D\u00fcnya genelinde yay\u0131lan bi\u00e7imde medikal ve yasal kullan\u0131m\u0131 onaylanmakta olan bu uyu\u015fturucu \u00fczerindeki tart\u0131\u015fmalara da yeni bir arg\u00fcman \u00f6ne s\u00fcr\u00fcyor. \u00a0 Kaynak : \u00a0Jose A. Cortes-Briones, John D. Cahill, Patrick D. Skosnik, Daniel H. Mathalon, Ashley Williams, R. Andrew Sewell, Brian J. Roach, Judith M. Ford, Mohini Ranganathan, Deepak Cyril D\u2019Souza. The Psychosis-like Effects of \u03949-Tetrahydrocannabinol Are Associated With Increased Cortical Noise in Healthy Humans. Biological Psychiatry, 2015; 78 (11): 805 DOI: 10.1016/j.biopsych.2015.03.023", "tags": ["beyin", "fizyoloji", "kenevir"]},
{"source": "bilimfili.com", "url": "https://bilimfili.com/kitle-psikolojisi-bireyin-karar-alma-sureclerini-nasil-etkisiz-hale-getirir/", "category": "psikoloji", "date": "19 Ocak 2016", "title": "Kitle Psikolojisi Bireyin Karar Alma S\u00fcre\u00e7lerini Nas\u0131l Etkisiz H\u00e2le Getirir?", "content": "Genellikle barlar\u0131n alt katlar\u0131, karar verme \u00fczerine deneyler yapan psikologlar\u0131n tercih ettikleri yerler de\u011fildir. Fakat, University College London\u2019dan Daniel Richardson bu mekanlar\u0131n ideal oldu\u011funu d\u00fc\u015f\u00fcn\u00fcyor. Richardson, insanlar\u0131n d\u00fc\u015f\u00fcnme sistematiklerinin etraflar\u0131ndaki insanlar taraf\u0131ndan nas\u0131l etkilendi\u011fi \u00a0\u00fczerine \u2013\u00f6rne\u011fin, di\u011fer insanlar\u0131n se\u00e7imlerinin sizin se\u00e7imlerinizi etkilemesi durumu gibi\u2013 \u00e7al\u0131\u015fma y\u00fcr\u00fcten bir bilim insan\u0131. Bu konu \u00fczerine ara\u015ft\u0131rma yapabilmek i\u00e7in Richardson\u2019un, tipik bir karantina b\u00f6lgesi olarak adland\u0131rabilece\u011fimiz laboratuvardan \u00e7ok insanlar\u0131n birbirleri ile kayna\u015ft\u0131klar\u0131 ve sosyalle\u015ftikleri ger\u00e7ek hayattan \u00f6rneklere ihtiyac\u0131 vard\u0131. Bir gece, 50 kadar ki\u015fi Richardson\u2019un \u2018\u2019kitlesel kat\u0131l\u0131m\u2019\u2019 \u00e7al\u0131\u015fmalar\u0131n\u0131n bir par\u00e7as\u0131 olmak i\u00e7in bir barda topland\u0131. \u00c7al\u0131\u015fman\u0131n yap\u0131ld\u0131\u011f\u0131 s\u0131rada ortam her ne kadar ne\u015feli olsa da, bu ciddi bir bilimsel \u00e7al\u0131\u015fmayd\u0131. Ara\u015ft\u0131rmaya kat\u0131lanlar\u0131n hepsi, dokunmatik cihazlar\u0131n\u0131n ekran\u0131nda hareket ettirebildikleri bir noktan\u0131n oldu\u011fu \u00f6zel olarak tasarlanm\u0131\u015f bir internet sitesine giri\u015f yapt\u0131lar. Dokunmatik cihazlardaki hareket ettirilebilen her bir nokta da, odaya yerle\u015ftirilmi\u015f dev ekrandaki ba\u015fka bir noktay\u0131 hareket ettirecek \u015fekilde uyumlu \u00e7al\u0131\u015f\u0131yordu. Herkes elindeki cihazdan noktay\u0131 hareket ettirdi\u011finde, dev ekranda sanki bir ar\u0131 kolonisi varm\u0131\u015f gibi karma\u015f\u0131k bir g\u00f6r\u00fcnt\u00fc olu\u015fuyordu. Asl\u0131nda her bir ki\u015finin ekrandaki noktas\u0131n\u0131 hareket ettirmesiyle olu\u015fan bu g\u00f6r\u00fcnt\u00fc, kolektif d\u00fc\u015f\u00fcncenin bir \u00fcr\u00fcn\u00fcyd\u00fc. Ara\u015ft\u0131rmaya kat\u0131lan ki\u015filer, art\u0131k noktalar\u0131n\u0131 kullanmay\u0131 \u00f6\u011frendikten sonra Richardson ilk soruyu sordu: \u2018\u2019Bu test boyunca hi\u00e7 kopya \u00e7ektiniz mi?\u2019\u2019 \u2018\u2019Hay\u0131r\u2019\u2019 cevab\u0131n\u0131 verenler kendi noktalar\u0131n\u0131 sol tarafa do\u011fru \u00e7ektiler ve \u2018\u2019evet\u2018\u2019 cevab\u0131n\u0131 verenler de kendi noktalar\u0131n\u0131 sa\u011f tarafa do\u011fru \u00e7ektiler. \u0130lk olarak kat\u0131l\u0131mc\u0131lar bu soruya ayr\u0131 ayr\u0131 cevap verirlerken ekranda noktalar g\u00f6r\u00fcnm\u00fcyordu ve daha sonra ayn\u0131 soruya bir de grup halinde cevap verdiler. Richardson\u2019un bu deneyde \u00f6\u011frenmek istedi\u011fi, grup halinde cevap verilirken kararlar\u0131n de\u011fi\u015fip de\u011fi\u015fmedi\u011fiydi. Daha sonra, esas deney ba\u015flad\u0131 ve kat\u0131l\u0131mc\u0131lara verilen arg\u00fcmanlara kat\u0131l\u0131p kat\u0131lmad\u0131klar\u0131 hakk\u0131ndaki fikirleri soruldu. \u0130lk olarak Richardson\u2019un sundu\u011fu; \u2018\u2019\u0130ngiltere, Avrupa Birli\u011fi\u2019nden ayr\u0131lmal\u0131,\u2019\u2019 arg\u00fcman\u0131yd\u0131. Neredeyse b\u00fct\u00fcn noktalar sola do\u011fru yani \u2018\u2019hay\u0131r\u2019\u2019 cevab\u0131n\u0131 temsil eden tarafa do\u011fru y\u00f6neldi. Di\u011fer arg\u00fcman; \u2018\u2019Londra metro grevleri, yasaklanmal\u0131d\u0131r,\u2019\u2019 oldu. Bu arg\u00fcman sunuldu\u011fundaki noktalar\u0131n davran\u0131\u015f\u0131 daha tedirgin gibiydi ve insanlar say\u0131ca \u00e7ok olan tarafa do\u011fru y\u00f6neliyorlard\u0131. \u2018\u2019E\u011fer birisi arkada\u015flar\u0131 i\u00e7in yiyecek \u00a0almaya gidiyorsa, kendine daha b\u00fcy\u00fck pay\u0131 alma hakk\u0131 olmal\u0131,\u2019\u2019 arg\u00fcman\u0131nda ise insanlar bir miktar teredd\u00fct ya\u015fad\u0131ktan sonra, noktalar\u0131n\u0131 sol tarafa do\u011fru y\u00f6nelttiler. Peki kat\u0131l\u0131mc\u0131lardan ka\u00e7 tanesi, ayn\u0131 sorularda noktalar gizli iken duraksam\u0131\u015ft\u0131? Richardson\u2019un yapt\u0131\u011f\u0131 \u00e7al\u0131\u015fma, asl\u0131nda neredeyse 60 y\u0131l \u00f6ncesine dayanan deneysel psikolojinin bir gelene\u011fini takip ediyor. 1950\u2019li y\u0131llarda, Harvard\u2019da psikolog Solomon Asch; insanlar\u0131n a\u00e7\u0131k bir \u015fekilde yanl\u0131\u015f olmas\u0131na ra\u011fmen, \u00e7o\u011funlu\u011fun g\u00f6r\u00fc\u015f\u00fcn\u00fc takip etti\u011fini g\u00f6steren \u00e7al\u0131\u015fmalar yapm\u0131\u015ft\u0131. Yine ayn\u0131 y\u0131llarda, Unversity of California\u2019dan Read Tuddenham\u2019\u0131n bulgular\u0131na g\u00f6re; Tuddenham\u2019\u0131n \u00f6\u011frencileri benzer sorulara sa\u00e7ma cevaplar verebiliyorlard\u0131. \u00d6rnek olarak, erkek bebeklerin 25 y\u0131l ya\u015famay\u0131 umduklar\u0131 g\u00f6r\u00fc\u015f\u00fcne, di\u011fer \u00f6\u011frencilerin verdikleri cevaplar\u0131 d\u00fc\u015f\u00fcnd\u00fcklerinde ayn\u0131 eksende cevaplar veriyorlard\u0131. Ara\u015ft\u0131rma hen\u00fcz yay\u0131mlanmad\u0131 fakat, Ricardsona\u2019a g\u00f6re; insanlar bireysel olarak verdikleri kararlara nazaran grup e\u011filimine g\u00f6re kararlar verdiklerinde daha yanl\u0131 ve daha az anlakl\u0131 oluyorlar. \u2018\u2019\u0130nsanlar etkile\u015fim halinde olduklar\u0131nda, bu genellikle kabul etme ile sonu\u00e7lan\u0131yor ve k\u00f6t\u00fc kararlar veriyorlar. \u0130nsanlar bilgi payla\u015fmak yerine \u00f6nyarg\u0131lar\u0131 payla\u015f\u0131yorlar. Bu durumun neden b\u00f6yle oldu\u011funun ve kolektif kararlar\u0131 daha iyi y\u00f6ne nas\u0131l \u00e7evrilebilece\u011finin \u00fczerinde \u00e7al\u0131\u015f\u0131yoruz.\u2019\u2019 Grup\u00e7a al\u0131nan kararlarda, \u00e7ok say\u0131da insan\u0131n fikrinin k\u00fcmelenmesi ile cevaplar\u0131n ya da tahminlerin bireysel al\u0131nan kararlara nazaran \u00e7ok daha isabetli olmas\u0131 olarak tan\u0131mlanabilecek \u2018\u2019kalabal\u0131klar\u0131n bilgeli\u011fi\u2019\u2019 (wisdom of crowds) ekseninde ilerlemiyor. Bu durum yaln\u0131zca, her bir birey kendi yarg\u0131s\u0131na ayr\u0131 ayr\u0131 vard\u0131ktan sonra al\u0131nan topluluk kararlar\u0131nda ge\u00e7erli olabiliyor. Ayn\u0131 zamanda bu durum, topluluk ne kadar \u00e7e\u015fitli ise o kadar etkili oluyor. Birbirleriyle, ayn\u0131 kimli\u011fe sahip olmak gibi ba\u011flar\u0131 olan gruplarda ise, toplulu\u011fun d\u00fcrt\u00fcs\u00fc b\u00fct\u00fcn g\u00f6r\u00fc\u015flere bask\u0131n geliyor. Kaynak: Michael Bond ( January 14,2016) \u201dWhy People Get More Stupid in a Crowd\u201d BBC Retrieved on 19 January 2016 from\u00a0http://www.bbc.com/future/story/20160113-are-your-opinions-really-your-own?ocid=fbfut", "tags": ["d\u00fc\u015f\u00fcnceler", "karar verme mekanizmas\u0131", "kitle psikolojisi", "toplumbilim (sosyoloji)"]},
{"source": "bilimfili.com", "url": "https://bilimfili.com/gorsel-daklanma-isitme-zorluguna-sebep-oluyor/", "category": "psikoloji", "date": "13 Aral\u0131k 2015", "title": "G\u00f6rsel Odaklanma Neden \u0130\u015fitme Zorlu\u011funa Sebep Olur?", "content": "G\u00f6rsel bir g\u00f6reve veya i\u015fe dikkatimizi odakland\u0131\u011f\u0131m\u0131zda normal seviyedeki seslere kar\u015f\u0131 o anlar i\u00e7in \u2018sa\u011f\u0131r\u2019la\u015fmam\u0131za neden olabiliyor. Belki de ya\u015fad\u0131\u011f\u0131m\u0131z s\u00fcre i\u00e7erisinde defalarca tecr\u00fcbe etti\u011fimiz veya tan\u0131k oldu\u011fumuz \u00a0bu durum University of College London\u2019da ger\u00e7ekle\u015ftirilen bir \u00e7al\u0131\u015fma ile a\u00e7\u0131kl\u0131\u011fa kavu\u015fuyor. Journal of Neuroscience\u2019da yay\u0131mlanan \u00e7al\u0131\u015fmada i\u015fitme ve g\u00f6rme duyular\u0131n\u0131n s\u0131n\u0131rl\u0131 bir n\u00f6ral (sinir h\u00fccreleri kastediliyor) kayna\u011f\u0131 payla\u015ft\u0131klar\u0131 a\u00e7\u0131klan\u0131yor. 13 g\u00f6n\u00fcll\u00fcden elde edilen beyin taramalar\u0131 ile, ilgi gerektiren bir g\u00f6rsel g\u00f6reve odaklan\u0131ld\u0131\u011f\u0131nda beynin seslere verdi\u011fi tepkilerde ciddi bir d\u00fc\u015f\u00fc\u015f g\u00f6zlemlendi. \u0130nsanlar\u0131n sesleri tespit etme yetenekleri, g\u00f6rsel odak gerektiren tasklar s\u0131ras\u0131nda daha \u00e7ok d\u00fc\u015f\u00fc\u015fe ge\u00e7ti\u011fi ve \u00e7ok\u00e7a yan\u0131ld\u0131\u011f\u0131 da \u00e7\u0131kan sonu\u00e7lar aras\u0131nda bulunuyor. Hatta bu sesler duyulabilir y\u00fckseklikte ve frekanslarda olmas\u0131na ra\u011fmen.. Yine \u2018g\u00f6rsel g\u00f6rev\u2019 olarak adland\u0131r\u0131lan test \u00e7ok fazla ilgi gerektirmedi\u011finde ya da ba\u015fka bir deyi\u015fle kolayla\u015ft\u0131\u011f\u0131nda ayn\u0131 seslerin kat\u0131l\u0131mc\u0131lar taraf\u0131ndan kolayl\u0131kla duyulabildi\u011fi kaydedildi. Neden ve sonu\u00e7 ili\u015fkisinin bu denli a\u00e7\u0131k bir \u015fekilde g\u00f6zlemlenebildi\u011fi \u00e7al\u0131\u015fmada beyin taramalar\u0131ndan elde edilen sonu\u00e7 yaln\u0131zca insanlar\u0131n sesleri filtrelemesi veya ihmal etmesi de\u011fil, ayn\u0131 zamanda bir \u015fekilde ilk anda bu sesleri hi\u00e7 duymuyorlard\u0131 da. \u2018Dikkat d\u0131\u015f\u0131 sa\u011f\u0131rl\u0131k\u2019 olarak nitelenen bu fenomen, k\u0131saca ba\u015fka duyular\u0131m\u0131zla odaklanarak yapt\u0131\u011f\u0131m\u0131z i\u015fler s\u0131ras\u0131nda sesleri tespit etmekte ve fark etmekte gecikiyor, yan\u0131l\u0131yor veya tamamen ba\u015far\u0131s\u0131z oluyor olmam\u0131z\u0131 niteliyor. Ara\u015ft\u0131rmac\u0131lar taraf\u0131ndan da daha \u00f6nce defalarca tespit edilen veya g\u00f6zlemlenen bu sorun, mevcut ara\u015ft\u0131rmada ilk kez ger\u00e7ek zamanl\u0131 olarak beyin aktivitesinin izlenmesi (bu i\u015flemler b\u00fct\u00fcn\u00fcyle MEG -manyetoensefalografi- kullan\u0131larak ger\u00e7ekle\u015ftirildi) ile incelendi. Bu incelemeden \u00e7\u0131kan sonu\u00e7 da, fenomenin as\u0131l sebebinin i\u015fitsel s\u00fcrecin hen\u00fcz \u00e7ok ba\u015f\u0131ndaki beyin mekanizmalar\u0131nda yatt\u0131\u011f\u0131na i\u015faret ediyor. Ayn\u0131 \u00fcniversitede Bili\u015fsel Sinirbilim Enstit\u00fcs\u00fc profes\u00f6rlerinden\u00a0Nilli Lavie konu ile ilgili : \u201cDikkat d\u0131\u015f\u0131 sa\u011f\u0131rl\u0131k g\u00fcnl\u00fck ya\u015fam\u0131m\u0131zda \u00e7ok\u00e7a kar\u015f\u0131la\u015ft\u0131\u011f\u0131m\u0131z veya ya\u015fad\u0131\u011f\u0131m\u0131z bir sorun. \u00d6rne\u011fin bir kitaba, oyuna veya televizyon program\u0131na odaklanm\u0131\u015f biri ile konu\u015ftu\u011funuzda hi\u00e7bir cevap alamayabilirsiniz. Bu illa ki sizi duymazdan geldikleri anlam\u0131na gelmiyor, sizi hi\u00e7 duymuyor da olabilirler. Ayn\u0131 sebepten dolay\u0131 da inece\u011fimiz dura\u011f\u0131n anonsunu, telefonunuza, kitab\u0131n\u0131za veya gazetenize odakland\u0131\u011f\u0131n\u0131zda duyamayabiliyoruz. Asl\u0131nda bu sorun \u00e7ok daha ciddi durumlarda da ortaya \u00e7\u0131kabiliyor; mesela ameliyat odas\u0131nda ameliyat\u0131na odaklanm\u0131\u015f bir doktor hayati \u00f6nem ta\u015f\u0131yan bir enstr\u00fcmandan gelen normal bir sesi duyamayabilir. Trafikte yine ayn\u0131 sorun son derece tehlikeli durumlar ortaya \u00e7\u0131karabilir. Bunun i\u00e7inde ilk anda geli\u015ftirilebilecek \u00e7\u00f6z\u00fcmler siren veya kornalar\u0131n sesinin y\u00fckseltilmesi olabilir, \u00f6zellikle de bisiklet ve motorsiklet gibi nispeten k\u00fc\u00e7\u00fck ara\u00e7lar i\u00e7in bu durum \u00e7ok ciddi bir \u00f6nem ta\u015f\u0131yor\u201d a\u00e7\u0131klamas\u0131nda bulundu. \u00a0 Kaynak :\u00a0K. Molloy, T. D. Griffiths, M. Chait, N. Lavie. Inattentional Deafness: Visual Load Leads to Time-Specific Suppression of Auditory Evoked Responses. Journal of Neuroscience, 2015; 35 (49): 16046 DOI: 10.1523/JNEUROSCI.2931-15.2015", "tags": ["duyular", "fizyoloji", "g\u00f6rme duyusu", "i\u015fitme duyusu"]},
{"source": "bilimfili.com", "url": "https://bilimfili.com/renk-algimiz-mevsimlere-gore-degisiyor/", "category": "psikoloji", "date": "8 A\u011fustos 2015", "title": "Renk Alg\u0131m\u0131z Mevsimlere G\u00f6re De\u011fi\u015fiyor", "content": "E\u011fer bahar ve yaz mevsimleri sizde daha canl\u0131 ve yo\u011fun renklere \u00e7a\u011fr\u0131\u015f\u0131m yaparken, k\u0131\u015f mevsimi daha s\u00f6n\u00fck tonlar\u0131 \u00e7a\u011fr\u0131\u015ft\u0131r\u0131yorsa, bu durumun bir nedeni var. Mevsimlerin de\u011fi\u015fmesiyle, etraf\u0131m\u0131zdaki do\u011fal \u00e7evre de \u0131s\u0131nan hava ko\u015fullar\u0131yla birlikte ortaya \u00e7\u0131kan bitki ya\u015fam\u0131 ve ye\u015fillikten kaynakl\u0131 olarak daha renkli bir ortama d\u00f6n\u00fc\u015f\u00fcr. \u00d6te yandan ise, k\u0131\u015f mevsiminin ortaya \u00e7\u0131kard\u0131\u011f\u0131 daha k\u0131sa ve erken kararan g\u00fcnlerden kaynakl\u0131 olarak da genellikle etraf\u0131m\u0131zdaki renkler daha az fark edilir. Fakat bilim insanlar\u0131, bug\u00fcne kadar \u00e7evremizdeki bu renk de\u011fi\u015fiminin renkleri alg\u0131lama \u015feklimizi etkiledi\u011fini bilmiyorlard\u0131. University of York \u2018tan ara\u015ft\u0131rmac\u0131lar ilk defa olarak; beynimizin yaz ve k\u0131\u015f mevsimlerinin ortaya \u00e7\u0131kard\u0131\u011f\u0131 farkl\u0131 renk seviyelerini dengelemeye \u00e7al\u0131\u015f\u0131rken asl\u0131nda renk alg\u0131m\u0131z\u0131n b\u00fct\u00fcn bir sene boyunca de\u011fi\u015fti\u011fini ortaya koydular. Ara\u015ft\u0131rma ekibinden ve makalenin ba\u015f yazar\u0131 Lauren Welbourne: \u201cMevsimler aras\u0131nda g\u00f6r\u00fc\u015f\u00fcm\u00fcz \u00e7evredeki de\u011fi\u015fimlere adapte olmaya \u00e7al\u0131\u015f\u0131yor. Dolay\u0131s\u0131yla, yaz mevsiminde daha fazla miktarda ye\u015fillik varken, g\u00f6rsel sistemimiz bu ger\u00e7ekli\u011fi g\u00f6z \u00f6n\u00fcnde bulundurmal\u0131 ve ortalama olarak bu mevsimde daha fazla ye\u015file maruz kal\u0131r\u0131z\u201d diyor. Renk alg\u0131s\u0131n\u0131n do\u011fal \u00e7evreden etkilendi\u011fi teorisini test etmek i\u00e7in, ara\u015ft\u0131rmac\u0131lar 67 erkek ve ve kad\u0131n birey ile iki ayr\u0131 mevsim boyunca (Ocak ve Haziran aylar\u0131nda) bir deney y\u00fcr\u00fctt\u00fcler. Deneyde, kat\u0131l\u0131mc\u0131lar karanl\u0131k bir odaya kapat\u0131ld\u0131 ve ellerine, \u201cbenzersiz bir sar\u0131 renk\u201d bulana kadar ayarlama yapmalar\u0131na olanak tan\u0131yan bir renk\u00f6l\u00e7er verildi. \u0130nsan g\u00f6z\u00fc; di\u011fer renklerden herhangi bir kar\u0131\u015f\u0131m i\u00e7ermeyen d\u00f6rt e\u015fsiz renk tonunu (ana rengi) \u2013mavi, ye\u015fil, sar\u0131 ve k\u0131rm\u0131z\u0131\u2013 tan\u0131mlayabilir. E\u015fsiz sar\u0131 rengi ise bu renkler aras\u0131nda \u00f6zel olan\u0131d\u0131r ve toplumlar\u0131n b\u00fcy\u00fck \u00e7o\u011funlu\u011funda de\u011fi\u015fmezdir. \u0130nsan g\u00f6z\u00fcn\u00fcn farkl\u0131l\u0131\u011f\u0131na ra\u011fmen, temelde herkes herhangi bir zamanda e\u015fsiz sar\u0131n\u0131n ne oldu\u011fu \u00fczerinde uzla\u015fabilirler. Ancak, deney iki tamamen farkl\u0131 mevsimde ger\u00e7ekle\u015ftirilmesine ra\u011fmen, ayn\u0131 kat\u0131l\u0131mc\u0131lar e\u015fsiz sar\u0131y\u0131 iki farkl\u0131 renk olarak tan\u0131mlam\u0131\u015ft\u0131r. Welbourne bu durumu \u015f\u00f6yle izah ediyor: \u201cK\u0131\u015f mevsiminde etraf\u0131m\u0131z genellikle gridir ve yaz mevsiminde her yer ye\u015file d\u00f6ner. G\u00f6r\u00fc\u015f\u00fcm\u00fcz bu de\u011fi\u015fimleri (sar\u0131n\u0131n nas\u0131l g\u00f6r\u00fcnd\u00fc\u011f\u00fc d\u00fc\u015f\u00fcncesi) dengeler. Bu durum televizyonunuzdaki renk dengesiyle oynaman\u0131za benzetilebilir.\u201d Current Biology \u2018de yay\u0131mlanan \u00e7al\u0131\u015fman\u0131n bulgular\u0131; pratik anlamda bir uygulama sa\u011flam\u0131yor, fakat bize; beynimizin \u00e7al\u0131\u015fma bi\u00e7imine dair daha \u00e7ok \u015fey anlat\u0131yor ve yap\u0131lacak psikolojik ara\u015ft\u0131rmalara zemin sa\u011flamak a\u00e7\u0131s\u0131ndan faydal\u0131 olabilir. Ara\u015ft\u0131rman\u0131n; \u00e7evremizdeki do\u011fal de\u011fi\u015fimlerin renk alg\u0131m\u0131z\u0131 etkiledi\u011fini ortaya koyan ilk \u00e7al\u0131\u015fma oldu\u011funu s\u00f6yleyen Welbourne: \u201c\u00c7al\u0131\u015fmam\u0131z, her ne kadar bir hastal\u0131\u011f\u0131n nas\u0131l tedavi edilece\u011fine dair bulgular sunmasa da, \u00f6zellikle g\u00f6r\u00fc\u015f ve renk alg\u0131s\u0131 s\u00fcrecinin nas\u0131l i\u015fledi\u011fi hakk\u0131nda daha fazla \u015fey \u00f6\u011frenmemiz, d\u00fcnyay\u0131 tam olarak nas\u0131l g\u00f6rd\u00fc\u011f\u00fcm\u00fcze dair daha iyi bir kavray\u0131\u015f geli\u015ftirmemizi sa\u011flayabilir. Bu durum g\u00f6rsel bozukluklar\u0131 tan\u0131lama ve tedavi etme bi\u00e7imimizde zincirleme bir etkiye sahip olabilir\u201d diyor. Kaynak: Peter Dockrill, \u201cOur perception of colour changes as seasons change, study finds\u201d,\u00a0http://www.sciencealert.com/our-perception-of-colour-changes-as-seasons-change-study-finds", "tags": ["alg\u0131lar", "g\u00f6rsel alg\u0131"]},
{"source": "bilimfili.com", "url": "https://bilimfili.com/kadinlar-her-10-yilda-bir-hayatlariyla-yuzlesiyorlar/", "category": "psikoloji", "date": "16 A\u011fustos 2015", "title": "Kad\u0131nlar Her 10 Y\u0131lda Bir Hayatlar\u0131yla Y\u00fczle\u015fiyor!", "content": "Orta ya\u015f krizi ya\u015faman\u0131n k\u00f6t\u00fc oldu\u011funu d\u00fc\u015f\u00fcn\u00fcyor olabilirsiniz. Fakat, yap\u0131lan bir ara\u015ft\u0131rma, e\u011fer \u2018\u2019kriz\u2019\u2019 s\u00f6zc\u00fc\u011f\u00fcnden insan\u0131n kendiyle y\u00fczle\u015fmesini anl\u0131yorsan\u0131z, her 10 y\u0131lda bir kez krize girdi\u011finizi s\u00f6yl\u00fcyor. PLOS ONE\u2019da yay\u0131mlanan \u00e7al\u0131\u015fmaya g\u00f6re, kad\u0131nlar aras\u0131nda ya\u015fam doyumu, hedef \u00f6l\u00e7\u00fcmleri ile 30, 40, 50 gibi d\u00f6n\u00fcm noktas\u0131 say\u0131labilecek ya\u015flarda daha yak\u0131ndan ba\u011flant\u0131l\u0131. Yani ara\u015ft\u0131rmac\u0131lara g\u00f6re, insanlar her 10 y\u0131l ya\u015fland\u0131klar\u0131nda, hayatlar\u0131yla ilgili daha farkl\u0131 de\u011ferlendirmelerde bulunuyorlar. \u00d6rne\u011fin 39 ya\u015f\u0131n\u0131zda do\u011fum g\u00fcn\u00fc kutlarken belki arkada\u015flar\u0131n\u0131zla bir yerlere gitmeyi ve e\u011flenmeyi d\u00fc\u015f\u00fcn\u00fcrken, 40. ya\u015f\u0131n\u0131za girdi\u011finizde bir mental yap\u0131lacaklar listesiyle y\u00fczle\u015fiyor olma ihtimaliniz y\u00fcksek. Ara\u015ft\u0131rman\u0131n ba\u015f yazar\u0131 psikolog Talya Miron-Shatz\u2019a g\u00f6re, insanlar d\u00f6n\u00fcm noktas\u0131 say\u0131lan 30-40-50 ya\u015flar\u0131na girdiklerinde, sa\u011fl\u0131klar\u0131 ve hayatta nereye gelebildikleri ile ilgili sorular sormaya ba\u015fl\u0131yorlar. Ara\u015ft\u0131rmac\u0131lar\u0131n Columbus\u2019dan 800 kad\u0131n \u00fczerinde yapt\u0131klar\u0131 ve refah\u0131 \u00f6l\u00e7en anketlerin analizleri g\u00f6steriyor ki; d\u00f6n\u00fcm noktas\u0131 say\u0131lan ya\u015flar\u0131na giren kad\u0131nlar, onluk ya\u015flar\u0131n d\u0131\u015f\u0131nda olan kad\u0131nlara k\u0131yasla, daha uzun vadeli d\u00fc\u015f\u00fcn\u00fcyorlar. G\u00fcnl\u00fck duygulardan ziyade, onluk ya\u015flar\u0131ndaki kad\u0131nlar genel mutluluklar\u0131n\u0131 kendileri taraf\u0131ndan belirledikleri sa\u011fl\u0131k seviyelerine g\u00f6re de\u011ferlendiriyorlar. Bu sa\u011fl\u0131k seviyelerini genellikle v\u00fccut k\u00fctle indeksi gibi bireysel olarak g\u00f6zlemlenebilecek konular olu\u015fturuyor. Miron-Shatz bu bulgular\u0131n bir ilk niteli\u011fi ta\u015f\u0131d\u0131\u011f\u0131n\u0131 ve herkese uygulanamayaca\u011f\u0131n\u0131n da alt\u0131n\u0131 \u00e7iziyor. Fakat; bu ara\u015ft\u0131rmadan elde edilen veriler, kad\u0131nlara hangi ya\u015flarda daha bireysel \u00e7\u00f6z\u00fcmler \u00fcretilmesi gerekti\u011finin anla\u015f\u0131labilmesi noktas\u0131nda faydal\u0131 olabilir ve yeni ara\u015ft\u0131rmalar\u0131n \u00f6n\u00fcn\u00fc a\u00e7abilir. Kaynak: \u00a0PLOS ONE\u00a0Published: August 5, 2015\u00a0DOI: 10.1371/journal.pone.0133254", "tags": ["cinsiyete \u00f6zg\u00fc konular", "d\u00fc\u015f\u00fcnceler", "insan davran\u0131\u015flar\u0131 (davran\u0131\u015f bilimleri)"]},
{"source": "bilimfili.com", "url": "https://bilimfili.com/kisiliginiz-ruyalarinizi-etkiler-mi/", "category": "psikoloji", "date": "10 Ocak 2016", "title": "Ki\u015fili\u011finiz R\u00fcyalar\u0131n\u0131z\u0131 Etkiler mi?", "content": "R\u00fcyalar, insanl\u0131k tarihi boyunca b\u00fcy\u00fck bir merak\u0131n konusu olagelmi\u015ftir. Antik M\u0131s\u0131rl\u0131lar taraf\u0131ndan \u201cruhani mesajlar\u201d olarak anlamland\u0131r\u0131lan r\u00fcyalar\u0131, Aristo ise hastal\u0131klar\u0131n tan\u0131s\u0131nda kullan\u0131labilecek \u015feyler olarak de\u011ferlendirmi\u015ftir. Daha modern zamanlarda ise Freud; r\u00fcyalar\u0131, bilin\u00e7 alt\u0131na a\u00e7\u0131lan pencereler olarak ele alm\u0131\u015ft\u0131r. \u00d6te yandan; olduk\u00e7a yayg\u0131n ve \u00fczerine geni\u015f \u00e7apta \u00e7al\u0131\u015fmalar y\u00fcr\u00fct\u00fclen bir fenomen olarak, r\u00fcyalar, \u0131srarla gizemini korumaya devam ediyor. Yap\u0131lan ara\u015ft\u0131rmalar sayesinde hakk\u0131nda birka\u00e7 bir \u015fey biliyor olsak da, neden r\u00fcya g\u00f6rd\u00fc\u011f\u00fcm\u00fcz ve beynimizin r\u00fcyalar\u0131m\u0131z\u0131n i\u00e7eri\u011fini nas\u0131l \u015fekillendirdi\u011fi ise\u00a0b\u00fcy\u00fck oranda bilinmeyenler olarak \u00f6n\u00fcm\u00fczde duruyor. \u0130ngiltere\u2019deki Bishop Grosseteste University\u2019den psikolog Caroline Horton; r\u00fcyalar hakk\u0131ndaki bilgimizin olduk\u00e7a s\u0131n\u0131rl\u0131 oldu\u011funu s\u00f6yl\u00fcyor. R\u00fcyalar\u0131n i\u00e7eri\u011fi d\u0131\u015fsal olarak ger\u00e7ekli\u011fi kabul edilemez,\u00a0\u00e7\u00fcnk\u00fc r\u00fcyalarla ilgili veri toplamak ya da bu veriler hakk\u0131nda herhangi bir kesin sonu\u00e7lara varmak olduk\u00e7a zordur. Horton\u2019a g\u00f6re; r\u00fcyalar \u00fczerine \u00e7al\u0131\u015fma yapmak i\u00e7in, ki\u015finin haf\u0131zas\u0131na g\u00fcvenmek durumday\u0131z ve s\u00f6yledi\u011finin do\u011fru olup olmad\u0131\u011f\u0131n\u0131 asl\u0131nda bilemeyiz, \u00e7\u00fcnk\u00fc r\u00fcyalar\u0131 an\u0131msamak ger\u00e7ekten zordur. Ara\u015ft\u0131rmac\u0131lar\u0131n bildiklerine dayanarak; g\u00f6r\u00fcnen o ki; r\u00fcyalar; uyan\u0131k ya\u015fam\u0131m\u0131zdaki belirgin \u00f6zelliklere dayan\u0131yor ve beynimiz k\u0131sa-s\u00fcreli haf\u0131zadan uzun-s\u00fcreli haf\u0131zaya kodlama yapt\u0131k\u00e7a, muhtemelen bilgi yap\u0131m\u0131za da \u00f6nemli bilgiler ekliyor. Deliller art\u0131yor, ancak ne var ki; her insan tam olarak ayn\u0131 \u015fekilde r\u00fcya g\u00f6rm\u00fcyor ve bu ki\u015fiye \u00f6zg\u00fcnl\u00fck hali gecelere ait akl\u0131m\u0131z\u0131n i\u00e7eri\u011fini \u015fekillendirmede \u00f6nemli bir rol oynayabilir. Baz\u0131 \u00e7al\u0131\u015fmalar; daha sosyal olan insanlar\u0131n r\u00fcyalar\u0131n\u0131n daha fazla karakter i\u00e7erdi\u011fini \u00f6te yandan psikolojik anlamda g\u00f6rece daha az sa\u011fl\u0131kl\u0131 ki\u015filerin ise tekrar eden r\u00fcyalar ve kabuslar g\u00f6rmeye daha yatk\u0131n olduklar\u0131n\u0131 ortaya koyuyor. R\u00fcyalar\u0131n bu y\u00f6n\u00fcn\u00fc ele alan \u00e7al\u0131\u015fmalar bir\u00e7ok ba\u011flant\u0131y\u0131 a\u00e7\u0131\u011fa \u00e7\u0131karsa da, r\u00fcyalar ve ki\u015filik aras\u0131nda bir ili\u015fki olup olmad\u0131\u011f\u0131 sorusunu soran baz\u0131 ara\u015ft\u0131rmac\u0131lar\u0131n bu \u00e7al\u0131\u015fmalar\u0131 ise g\u00f6rece zay\u0131f kalan \u00e7al\u0131\u015fmalar. Consciousness and Cognition\u00a0\u2018da yay\u0131mlanan bir \u00e7al\u0131\u015fmada; University of Bedfordshire \u2018dan psikolog Josie Malinowski; bu konuyu \u00e7ok daha geni\u015f bir \u00f6rneklem ile ele alarak, 100\u2019\u00fcn \u00fczerinde kat\u0131l\u0131mc\u0131dan son g\u00f6rd\u00fckleri r\u00fcyay\u0131 detayl\u0131ca anlatmalar\u0131n\u0131 istedi. Malinowski ayn\u0131 zamanda da, kat\u0131l\u0131mc\u0131lar\u0131n ne kadar d\u0131\u015fa d\u00f6n\u00fck, uzla\u015fmac\u0131, d\u00fcr\u00fcst, nevrotik ve deneyime a\u00e7\u0131k bireyler oldu\u011funu \u00f6l\u00e7en \u201cBig Five\u201d isimli bir ki\u015filik testini de doldurmalar\u0131n\u0131 istedi. Son olarak da, Malinowski bir\u00a0\u00f6l\u00e7ek ile, ki\u015finin g\u00fcnl\u00fck ya\u015famdaki belirli d\u00fc\u015f\u00fcncelerden ne derece uzakla\u015fabilme e\u011filiminde oldu\u011funu ortaya \u00e7\u0131karan bir mental kontrol uygulad\u0131. D\u00fc\u015f\u00fcnce bask\u0131lama olarak isimlendirilen mental kontrol\u00fcn bu formu, ki\u015fiye maddi s\u0131k\u0131nt\u0131lar\u0131 bir kenara b\u0131rakma ya da eski bir sevgiliyi kafadan atma y\u00f6ntemi olarak kullan\u0131labilir. Fakat bu y\u00f6ntem, yine de paradoksik bir etkiyi de ortaya \u00e7\u0131karabilir \u2013\u00e7\u00fcnk\u00fc 1987 y\u0131l\u0131nda yap\u0131lan bir \u00e7al\u0131\u015fmada ara\u015ft\u0131rmac\u0131lar kat\u0131l\u0131mc\u0131lardan kutup ay\u0131s\u0131n\u0131 d\u00fc\u015f\u00fcnmemelerini istemi\u015f, ancak bu durum kat\u0131l\u0131mc\u0131lar\u0131 kutup ay\u0131s\u0131n\u0131 hi\u00e7 olmad\u0131\u011f\u0131 kadar fazla d\u00fc\u015f\u00fcnmeye sevketmi\u015f. Veriler topland\u0131\u011f\u0131nda, Malinowski; kat\u0131l\u0131mc\u0131lar\u0131n yar\u0131s\u0131ndan fazlas\u0131n\u0131n r\u00fcyalar\u0131n\u0131n ili\u015fkiler etraf\u0131nda d\u00f6nd\u00fc\u011f\u00fc bulgusuna ula\u015ft\u0131. Yani r\u00fcyalarda; i\u015f, okul ya da finansal konulara k\u0131yasla ki\u015filer aras\u0131 etkile\u015fimler \u00e7ok daha fazla yer al\u0131yordu. Fakat, ge\u00e7mi\u015f \u00e7al\u0131\u015fmalar\u0131n aksine, Malinowski\u2019nin \u00e7al\u0131\u015fmas\u0131nda, kat\u0131l\u0131mc\u0131lar\u0131n \u201cBig Five\u201d isimli ki\u015filik testindeki skorlar\u0131 ile r\u00fcya i\u00e7erikleri aras\u0131nda g\u00f6ze \u00e7arpan bir ba\u011flant\u0131 yoktu. \u00d6te yandan, Malinowski\u2019nin \u00e7al\u0131\u015fmas\u0131; ki\u015finin d\u00fc\u015f\u00fcnce bask\u0131lama e\u011filimleri ile r\u00fcya i\u00e7erikleri aras\u0131nda bir ba\u011flant\u0131 bulundu\u011funa dair delillere katk\u0131 sunuyor. Horton \u015f\u00f6yle diyor; \u201cHepimiz farkl\u0131y\u0131z, dolay\u0131s\u0131yla da geceleri ayn\u0131 r\u00fcyalar\u0131 g\u00f6rmememiz elbette ki \u015fa\u015f\u0131rt\u0131c\u0131 de\u011fil. R\u00fcya g\u00f6rmek, g\u00fcnl\u00fck ya\u015fam\u0131m\u0131zda yapt\u0131klar\u0131m\u0131z\u0131n ve ya\u015fad\u0131klar\u0131m\u0131z\u0131n bir uzant\u0131s\u0131d\u0131r. Yaln\u0131zca biraz daha farkl\u0131 bir ba\u011flamda rol al\u0131yor.\u201d", "tags": ["ki\u015filik", "r\u00fcya", "uyku"]},
{"source": "bilimfili.com", "url": "https://bilimfili.com/fareleri-daha-zeki-yapmak-bilissel-hastaliklari-engelleyebilir/", "category": "psikoloji", "date": "16 A\u011fustos 2015", "title": "Fareleri Daha Zeki Yapmak, Bili\u015fsel Hastal\u0131klar\u0131 Engelleyebilir", "content": "Bilim insanlar\u0131; s\u00fcper zeki olmas\u0131 i\u00e7in fareleri genetik olarak modifiye ettiler ve bu farelerin ayn\u0131 zamanda daha az kayg\u0131l\u0131 oldu\u011funu buldular. Bu bulu\u015f alzheimer, \u015fizofreni, post travmatik stres bozuklu\u011fu gibi bozukluklar\u0131n tedavi ara\u015ft\u0131rmalar\u0131na yard\u0131mc\u0131 olabilir. Britanya ve Kanada\u2019dan ara\u015ft\u0131rmac\u0131lar, tek bir geni de\u011fi\u015ftirerek beyin dahil bir\u00e7ok organda bulunan fosfodiesteraz-4B (PDE4B) enzimini bloke etmenin fareleri daha zeki ve ayn\u0131 zamanda daha az \u00fcrkek yapt\u0131\u011f\u0131n\u0131 buldu. \u201cFarelerle yapt\u0131\u011f\u0131m\u0131z \u00e7al\u0131\u015fmam\u0131zda fosfodiesteraz-4B\u2019yi yeni ara\u015ft\u0131rmalar i\u00e7in potansiyel bir hedef olarak belirledik.\u201d diyor, \u00e7al\u0131\u015fmay\u0131 y\u00fcr\u00fcten ve Britain\u2019s Leeds University\u2019deki farmokoloji okutman\u0131 olan Steve Clapcote. Clapcote, tak\u0131m\u0131n\u0131n \u015fu an \u00f6zellikle PDE4B\u2019yi ketleyen (inhibe eden) ila\u00e7lar geli\u015ftirmek \u00fczerine \u00e7al\u0131\u015ft\u0131\u011f\u0131n\u0131 s\u00f6yledi. Bu ila\u00e7lar insanlardaki klinik \u00e7al\u0131\u015fmalara uygun olup olmad\u0131\u011f\u0131 g\u00f6r\u00fclmesi i\u00e7in \u00f6nce hayvanlarda denenecek. Cuma g\u00fcn\u00fc Neuropsychopharmacology dergisinde yay\u0131mlanan ara\u015ft\u0131rman\u0131n deneylerinde bilim insanlar\u0131 PDE4B bloke edilmi\u015f farelerde bir dizi davran\u0131\u015f testleri y\u00fcr\u00fctt\u00fcler ve bu farelerin daha h\u0131zl\u0131 \u00f6\u011frenmeye yatk\u0131n olduklar\u0131n\u0131, olaylar\u0131 daha uzun hat\u0131rlad\u0131klar\u0131n\u0131 ve kompleks problemleri normal farelerden daha iyi \u00e7\u00f6zd\u00fcklerini buldular. Ara\u015ft\u0131rmac\u0131lar, \u201czeki\u201d farelerin \u00f6nceki g\u00fcn g\u00f6rd\u00fckleri fareyi hat\u0131rlamada ve saklanm\u0131\u015f bir ka\u00e7\u0131\u015f platformunun yerini \u00f6\u011frenmede daha iyi olduklar\u0131n\u0131 s\u00f6yl\u00fcyor. Ayn\u0131 zamanda s\u0131radan bir fareye g\u00f6re korkun\u00e7 olaylar\u0131 birka\u00e7 g\u00fcn sonra daha az hat\u0131rlayabiliyorlar ve PDE4B insanlarda da bulundu\u011fundan, ya\u015fla ili\u015fkili mental gerileme gibi beyin durumlar\u0131n\u0131n tedavi ara\u015ft\u0131rmalar\u0131n\u0131 da ilgilendirebilir. Bu deney ayn\u0131 zamanda PDE4B bloke edilmi\u015f farelerin daha az anksiyete kayg\u0131s\u0131 \u00e7ekti\u011fini; \u0131\u015f\u0131ks\u0131z, karanl\u0131k ortamlar\u0131 tercih eden normal farelere g\u00f6re daha fazla a\u00e7\u0131k, ayd\u0131nl\u0131k alanlarda zaman ge\u00e7irmeyi se\u00e7ti\u011fini g\u00f6sterdi. Fareler do\u011fal olarak kedilerden korkarken, modifiye edilmi\u015f farelerin kedi idrar\u0131na daha az korku ile tepki verdi; bu durum PDE4B bloke etmenin risk alma davran\u0131\u015f\u0131n\u0131 art\u0131rd\u0131\u011f\u0131n\u0131 g\u00f6steriyor. \u00a0 Referans : \u00a0Alexander McGirr, Tatiana V Lipina, Ho-Suk Mun, John Georgiou, Ahmed H Al-Amri, Enoch Ng, Dongxu Zhai, Christina Elliott, Ryan T Cameron, Jonathan GL Mullins, Fang Liu, George S Baillie, Steven J Clapcote, John C Roder. Specific Inhibition of Phosphodiesterase-4B Results in Anxiolysis and Facilitates Memory Acquisition.Neuropsychopharmacology, 2015; DOI: 10.1038/npp.2015.240", "tags": ["Alzheimer hastal\u0131\u011f\u0131", "Eteneli-memeliler alts\u0131n\u0131f\u0131 (Eutheria)", "genetik m\u00fchendisli\u011fi", "hayvanbilim (zooloji)", "korku", "Memeliler s\u0131n\u0131f\u0131 (Mammalia)", "Travma sonras\u0131 stres bozuklu\u011fu"]},
{"source": "bilimfili.com", "url": "https://bilimfili.com/birisinin-psikopat-olup-olmadigini-nasil-anlariz/", "category": "psikoloji", "date": "14 Eyl\u00fcl 2015", "title": "Birisinin Psikopat Olup Olmad\u0131\u011f\u0131n\u0131 Nas\u0131l Anlar\u0131z?", "content": "Muhtemelen hepimizin tan\u0131d\u0131\u011f\u0131 en az bir psikopat vard\u0131r, \u00e7\u00fcnk\u00fc n\u00fcfusun %1 ila %4\u2019\u00fc aras\u0131nda de\u011fi\u015fen bir toplam\u0131n psikopatik \u00f6l\u00e7ekte bir yerlere denk d\u00fc\u015ft\u00fc\u011f\u00fc tahmin ediliyor. Bu insanlar genellikle a\u015f\u0131r\u0131 \u00f6zg\u00fcvenli, manip\u00fclatif ki\u015filik sahibi ve empati ve vicdan azab\u0131 yoksunudurlar. Bunun yan\u0131 s\u0131ra hepsi olmasa da bu ki\u015filiklerin baz\u0131lar\u0131 \u015fiddete meyillidir. Psikopatlar\u0131n bir \u00e7o\u011fu toplum i\u00e7erisinde kendilerini belli etmeden bulunurlar. Psikologlar; psikopatiyi giderek yayg\u0131nla\u015fan mental bir hastal\u0131k olarak ele al\u0131yorlar. Psikopati toplum i\u00e7erisinde genellikle kriminal vakalar ve cinayetler ile ili\u015fkilendirilir, fakat bir\u00e7ok insan psikopati \u00f6l\u00e7e\u011fine sokulabilecek kriterlerin baz\u0131lar\u0131n\u0131 sergilerler. Bu insanlar\u0131n b\u00fcy\u00fck \u00e7o\u011funlu\u011fu normal ya\u015famlar\u0131n\u0131 s\u00fcrd\u00fcr\u00fcrler ve asla bir kimseye zarar vermez ya da bir kimseyi \u00f6ld\u00fcrmez. S\u0131k\u0131lganl\u0131k, patolojik yalanlar, y\u00fczeysel \u00e7ekicilik ve d\u00fcrt\u00fcsellik gibi \u00f6zellikler PCL-R (bireyin potansiyel psikopatisini belirlemekte kullan\u0131lan psikolojik bir \u00f6l\u00e7ek) testindeki 20 i\u015faretten yaln\u0131zca bir ka\u00e7\u0131. Herhangi bir \u00f6l\u00e7ekte oldu\u011fu gibi, neyin normal ve neyin psikopatik oldu\u011funun kesin bir ayr\u0131m\u0131 yok. Sinirbilimci James Fallon; katillerin ve su\u00e7lular\u0131n beyin taramalar\u0131na yo\u011funla\u015farak beyindeki empati kurma ile ilgili b\u00f6lgedeki aktiviteyi \u201cnormal\u201d insanlar\u0131nki ile kar\u015f\u0131la\u015ft\u0131rd\u0131. Beyindeki ilgili b\u00f6lge; empati sahibi insanlarda PET taramalar\u0131 s\u0131ras\u0131nda aktif iken, psikopatlarda ise inaktif durumda oldu\u011fu bulgusuna ula\u015f\u0131ld\u0131. Fallon ayn\u0131 zamanda da kendi ailesi ve arkada\u015flar\u0131n\u0131n tarama sonu\u00e7lar\u0131n\u0131 kullanarak Alzheimer \u00fczerine de \u00e7al\u0131\u015fmalar y\u00fcr\u00fctt\u00fc. Alzheimer \u00e7al\u0131\u015fmalar\u0131 i\u00e7in g\u00f6r\u00fcnt\u00fclere odaklanan Fallon; bir \u015feyin inaktif oldu\u011funu fark etti: Taramalardan birisi, su\u00e7lu psikopatlar \u00fczerindeki \u00e7al\u0131\u015fmadan \u2013beynin empati ile ilgili b\u00f6lgesinde aktivitenin meydana gelmedi\u011fi\u2013\u00a0elde edilen taramalara benziyordu. Bunun yanl\u0131\u015f bir k\u00fcmeye denk geldi\u011fini d\u00fc\u015f\u00fcnen Fallon, daha iyi bir kontrol i\u00e7in bu resmin kimin beyninden elde edilen g\u00f6r\u00fcnt\u00fc oldu\u011funu g\u00f6rmek istedi ve anonimle\u015ftirme kodunu k\u0131rd\u0131. Evet veriler; Fallon\u2019un kendi beynine ait verilerdi. Taramalar\u0131 inceleyen meslekta\u015flar\u0131; Fallon\u2019un belirli psikopatik davran\u0131\u015flar\u0131n i\u015faretlerini g\u00f6sterdi\u011fini do\u011frulad\u0131lar. University of New England \u2018dan kriminolog ve adli antropolog olan Xanthe Mallett; bir g\u00f6r\u00fc\u015fme s\u0131ras\u0131nda birisinin psikopat olup olmad\u0131\u011f\u0131n\u0131 belirten belirli i\u015faretlerin var oldu\u011funu s\u00f6yl\u00fcyor. Psikopatlar olduk\u00e7a iyi oyunculard\u0131r, dolay\u0131s\u0131yla s\u00f6zl\u00fc ve fiziksel ipu\u00e7lar\u0131n\u0131n ne kadar \u00f6rt\u00fc\u015ft\u00fc\u011f\u00fcne bak\u0131lmal\u0131d\u0131r. Bir ba\u015fka i\u015faret ise; ki\u015fisel mesafedir. Yap\u0131lan bir \u00e7al\u0131\u015fmaya g\u00f6re; y\u00fcksek oranda so\u011fuk insanlar, ki\u015filer aras\u0131 daha k\u0131sa mesafeleri tercih ediyorlar. \u00d6yleyse, e\u011fer a\u011f\u0131r bir psikopat tan\u0131nabilirse, bu insanlar tedavi edilebilir mi? Cevap; muhtemelen hay\u0131r. \u00c7\u00fcnk\u00fc; ilk olarak bu insanlar yard\u0131m aray\u0131\u015f\u0131na girmeye yatk\u0131n de\u011fildirler. \u0130kinci olarak ise; empati yoksunudurlar ve neredeyse hi\u00e7bir \u015fey onlar\u0131 de\u011fi\u015ftiremez. Kaynak:\u00a0Josh L Davis, \u201cHow To Tell If Someone Is A Psychopath\u201d,\u00a0http://www.iflscience.com/brain/can-you-really-tell-if-someone-psychopath", "tags": ["zihinsel hastal\u0131klar (psikopatoloji)"]},
{"source": "bilimfili.com", "url": "https://bilimfili.com/bilimsel-dusunmek-neden-daha-zor-geliyor/", "category": "psikoloji", "date": "17 Mart 2016", "title": "Bilimsel D\u00fc\u015f\u00fcnmek Neden Daha Zor Geliyor?", "content": "Psikoloji alan\u0131nda y\u0131llard\u0131r yap\u0131lan ara\u015ft\u0131rmalar, insanlar\u0131n bili\u015fsel cimriler olduklar\u0131n\u0131 ortaya koyuyor. Bir probleme yakla\u015f\u0131rken, do\u011fal d\u00fc\u015f\u00fcnce sistemati\u011fimiz gere\u011fi bili\u015fsel s\u00fcreci i\u015fletmede olduk\u00e7a cimri davran\u0131r\u0131z. Bu durumu, psikologlar; h\u0131zl\u0131, s\u0131k g\u00f6r\u00fclen, duygusal, bilin\u00e7alt\u0131na dayal\u0131 otomatik ve sezgisel i\u015flemlerin oldu\u011fu \u00e7ok yorucu olmayan tip-1 d\u00fc\u015f\u00fcn\u00fc\u015f \u00a0olarak tan\u0131ml\u0131yor. Buna kar\u015f\u0131n tip-2 d\u00fc\u015f\u00fcn\u00fc\u015f ise; daha yava\u015f, \u00e7aba gerektiren, s\u0131k g\u00f6r\u00fclmeyen, mant\u0131kl\u0131, hesaplamac\u0131 ve daha \u00e7ok \u00e7evredeki ipu\u00e7lar\u0131n\u0131 g\u00f6z \u00f6n\u00fcne alan d\u00fc\u015f\u00fcnce bi\u00e7imidir. \u0130nsanlarda tip-1 d\u00fc\u015f\u00fcn\u00fc\u015f bi\u00e7iminin do\u011fal olarak var olmas\u0131 evrimsel a\u00e7\u0131dan mant\u0131kl\u0131d\u0131r. \u00c7\u00fcnk\u00fc, e\u011fer bir sorunu basit bir bi\u00e7imde \u00e7\u00f6zebilirsek, di\u011fer g\u00f6revlerin \u00fcstesinden gelmek i\u00e7in ekstra mental kapasite biriktirmi\u015f oluruz. \u00a0Fakat ortaya \u015f\u00f6yle bir sorun \u00e7\u0131k\u0131yor: Peki ya basit ipu\u00e7lar\u0131 yetersiz kald\u0131\u011f\u0131nda ya da elimizdeki ipu\u00e7lar\u0131 b\u00fcy\u00fck oranda karma\u015f\u0131k oldu\u011funda ne yapaca\u011f\u0131z?\n\u0130\u015fte, herhangi bir insan bilimsel verilerden ya da istatistiklerden ziyade bir ba\u015fkas\u0131n\u0131n ki\u015fisel d\u00fc\u015f\u00fcncesine inanmay\u0131 se\u00e7ti\u011finde bu tarz bir \u00e7eli\u015fki ortaya \u00e7\u0131kabiliyor. \u0130nsanlar; ki\u015fisel bir d\u00fc\u015f\u00fcnceyi de\u011ferlendirirken, otomatik bir bi\u00e7imde; beynimizin evrimsel olarak sosyal etkile\u015fimi ve akran ba\u011flar\u0131n\u0131 destekleyen eski b\u00f6lgelerini devreye sokar. Fakat bilimsel delilleri anlayabilmek ise; daha karma\u015f\u0131k, mant\u0131kl\u0131 ve zor olan tip-2 d\u00fc\u015f\u00fcn\u00fc\u015f bi\u00e7imini gerektiren evrimsel olarak daha yeni bir ba\u015far\u0131d\u0131r. Bu ikili s\u00fcre\u00e7 a\u00e7\u0131s\u0131ndan bak\u0131ld\u0131\u011f\u0131nda, ki\u015fisel d\u00fc\u015f\u00fcncenin bilimsel d\u00fc\u015f\u00fcnceye bask\u0131n gelmesinde birka\u00e7 etken g\u00f6rebiliriz. \u00d6ncelikle, baz\u0131 insanlar bilimsel d\u00fc\u015f\u00fcnmenin kurallar\u0131n\u0131 \u00f6\u011frenmemi\u015f olabilir. Bu tarz durumlarda, ba\u015flang\u0131\u00e7 ayar\u0131 olan tip-1 d\u00fc\u015f\u00fcn\u00fc\u015f bi\u00e7imi bu insanlar\u0131n otomatik olarak d\u00fc\u015f\u00fcnce sistematikleri olur. Bu insanlar; karma\u015f\u0131k d\u00fc\u015f\u00fcnceleri de\u011ferlendirme s\u00fcrecini zorlay\u0131c\u0131 bulurlar ve basit olan\u0131; yani, bir ba\u015fkas\u0131n\u0131n d\u00fc\u015f\u00fcncesini kolayl\u0131kla kabullenmeyi se\u00e7erler. \u00d6te yandan, insanlar; somut delilleri de\u011ferlendirebilseler bile ilkel hal olan tip-1 s\u00fcrecine geri d\u00f6nme e\u011filimindedirler ve bu e\u011filim; mant\u0131kl\u0131 \u00e7\u0131kar\u0131mlar yapmay\u0131 engelleyerek ki\u015fisel d\u00fc\u015f\u00fcnceye duygusal yakla\u015fmay\u0131 ve nihayetinde de yanl\u0131\u015f yola sapmay\u0131 ortaya \u00e7\u0131karabilir. Bir ba\u015fka deyi\u015fle; bilimsel d\u00fc\u015f\u00fcnme zorlay\u0131c\u0131 oldu\u011fundan, bili\u015fsel cimrili\u011fe olan e\u011filimimiz ve mental enerjimizi harcamama yakla\u015f\u0131m\u0131m\u0131z; bizleri tip-2 d\u00fc\u015f\u00fcn\u00fc\u015f bi\u00e7imini devreye sokmaktan genellikle al\u0131koyar.\n\u0130yi haber ise; tip-1 d\u00fc\u015f\u00fcn\u00fc\u015f bi\u00e7imine do\u011fru e\u011filimin \u00fcstesinden gelebilmenin m\u00fcmk\u00fcn oldu\u011fu. Bu noktada da yap\u0131lmas\u0131 gereken; daha fazla bilimsel ve istatistiksel d\u00fc\u015f\u00fcnme pratikleri yapmak. Toplumdaki bilim-okur yazarl\u0131\u011f\u0131 seviyesinin artmas\u0131; \u00e7\u0131kar\u0131m yapmay\u0131 gerektiren karma\u015f\u0131k durumlarla kar\u015f\u0131la\u015f\u0131ld\u0131\u011f\u0131nda otomatik d\u00fc\u015f\u00fcn\u00fc\u015f bi\u00e7imi olan tip-1 d\u00fc\u015f\u00fcn\u00fc\u015f bi\u00e7imi yerine tip-2 d\u00fc\u015f\u00fcn\u00fc\u015f bi\u00e7iminin yayg\u0131nla\u015fmas\u0131n\u0131 sa\u011flayacakt\u0131r.", "tags": ["bilin\u00e7alt\u0131", "d\u00fc\u015f\u00fcnceler"]},
{"source": "bilimfili.com", "url": "https://bilimfili.com/neden-komplo-teorilerine-inaniriz/", "category": "psikoloji", "date": "21 A\u011fustos 2015", "title": "Neden Komplo Teorilerine \u0130nan\u0131r\u0131z?", "content": "Komplo teorilerine inanmak nadiren kan\u0131tlar\u0131n ve g\u00f6stergelerin ak\u0131lc\u0131 analizine dayansa da, \u00e7o\u011funlukla bu s\u00fcre\u00e7 b\u00f6yle i\u015flemez. T\u00fcr olarak en g\u00fc\u00e7l\u00fc taraflar\u0131m\u0131zdan birisi \u00e7evremizdeki D\u00fcnya\u2019da anlaml\u0131 paternler ke\u015ffetmek ve nedensel ili\u015fki kurabilmektir. Bazen de, -\u00f6zellikle kontrol\u00fcm\u00fcz\u00fcn d\u0131\u015f\u0131nda oldu\u011funu hissetti\u011fimiz olaylar i\u00e7in \u2013 hi\u00e7 bulunmayan paternler ve nedensel ili\u015fkiler g\u00f6r\u00fcr, d\u00fc\u015f\u00fcn\u00fcr bunlar ger\u00e7ekmi\u015f gibi davran\u0131r\u0131z. Komplo teorilerinin ilgi \u00e7ekici olmas\u0131n\u0131n sebebi, bizim bilgi i\u015flemleme s\u00fcrecini karakterize etmemizi sa\u011flayan say\u0131s\u0131z bili\u015fsel s\u00fcre\u00e7lere ba\u011fl\u0131d\u0131r. \u201cConfirmation bias\u201d (Do\u011frulama sapmas\u0131 veya onaylama \u00f6nyarg\u0131s\u0131) komplolara inanman\u0131n en etkili itki kuvvetlerinden ve en yayg\u0131n bili\u015fsel \u00f6nyarg\u0131s\u0131 olarak bilinmektedir. T\u00fcr\u00fcm\u00fcz\u00fcn do\u011fal e\u011filimlerinden biri de hali haz\u0131rda inand\u0131\u011f\u0131m\u0131z \u015feyleri destekleyen kan\u0131tlara a\u011f\u0131rl\u0131k vermek ve inand\u0131klar\u0131m\u0131zla \u00e7eli\u015fen kan\u0131tlar\u0131 g\u00f6rmezden gelmektir. Komplo teorilerinin \u00f6znesi\u00a0olan ger\u00e7ek-d\u00fcnya olaylar\u0131 \u00e7o\u011funlukla karma\u015f\u0131kt\u0131r ve a\u00e7\u0131k de\u011fildir. \u201c Prooportionality (Orant\u0131l\u0131l\u0131k) bias\u201d \u00f6nyarg\u0131s\u0131 ise do\u011fu\u015ftan gelen e\u011filimimiz ve b\u00fcy\u00fck olaylar\u0131n yine b\u00fcy\u00fck nedenleri oldu\u011funu varsay\u0131m\u0131na i\u015faret ediyor. Bu \u00f6nyarg\u0131 da komplolara inanmam\u0131z\u0131 a\u00e7\u0131klayabilir. \u00d6rne\u011fin Amerika Ba\u015fkan\u0131\u00a0John F. Kennedy\u2019nin bir ak\u0131l hastas\u0131 taraf\u0131ndan silahla vurulmu\u015f olmas\u0131 insanlar\u0131 rahats\u0131z etmekte ve bu \u00f6nyarg\u0131dan dolay\u0131 daha b\u00fcy\u00fck \u00f6l\u00e7ekli bir komplo teorisine kurban gitti\u011fini d\u00fc\u015f\u00fcnmelerine neden olmaktad\u0131r. Bir di\u011fer ba\u011f\u0131nt\u0131l\u0131 bili\u015fsel \u00f6nyarg\u0131 ise \u2018projeksiyon\u2019dur (izd\u00fc\u015f\u00fcm / yakla\u015f\u0131m). Komplo teorilerini destekleyen insanlar \u00e7o\u011funlukla kendileri de di\u011fer insanlar\u0131n g\u00fcd\u00fcleri ve niyetleri ile ilgili \u015f\u00fcpheci olmak veya dedikodular yaymak gibi komplocu davran\u0131\u015flarda bulunurlar. E\u011fer bizler bu tip davran\u0131\u015flara m\u00fcdahil olursak, ba\u015fkalar\u0131n\u0131n da olmas\u0131 normalle\u015fecek ve komplo teorileri zamanla daha yayg\u0131n ve akla yatk\u0131n hale gelecektir. Dahas\u0131, komplocu d\u00fc\u015f\u00fcnme \u015fekline do\u011fru gittik\u00e7e daha kuvvetli \u015fekilde e\u011filim g\u00f6steren insanlar, \u00e7eli\u015fen komplo teorilerine de inanmaya bir o kadar meyilli hale geliyor. Bunun anlam\u0131 ise \u015fu, Amerika\u2019n\u0131n Usame bin Ladin\u2019in \u00f6ld\u00fcr\u00fcld\u00fc\u011f\u00fcn\u00fc duyurmalar\u0131ndan \u00e7ok daha \u00f6nce \u00f6ld\u00fcr\u00fcld\u00fc\u011f\u00fcn\u00fc d\u00fc\u015f\u00fcn\u00fcyor ya da buna inan\u0131yorsan\u0131z, tam tersine inanma ihtimaliniz de bir o kadar g\u00fc\u00e7l\u00fc. Bu belirtilenlerin hi\u00e7 birisi t\u00fcm komplo teorilerinin yanl\u0131\u015f oldu\u011fu anlam\u0131na gelmez. Hatta baz\u0131lar\u0131 zamanla kesin do\u011frular haline gelebilir. As\u0131l nokta baz\u0131 insanlar\u0131n bu teorileri ilgi \u00e7ekici g\u00f6rmesi ve bunun olas\u0131 nedenleridir. Kaynak\u00a0:\u00a0Scientific American, Why Do Some People Believe in Conspiracy Theories?, www.scientificamerican.com/article/why-do-some-people-believe-in-conspiracy-theories/", "tags": ["d\u00fc\u015f\u00fcnceler"]},
{"source": "bilimfili.com", "url": "https://bilimfili.com/beyin-taramalari-egitimi-yetenekten-ayirabilir-mi/", "category": "psikoloji", "date": "22 A\u011fustos 2015", "title": "Beyin Taramalar\u0131 E\u011fitimi Yetenekten Ay\u0131rabilir mi?", "content": "Beyin \u00f6\u011frenme kapasitesi hakk\u0131ndaki yeni ara\u015ft\u0131rma prati\u011fin m\u00fckemmelle\u015ftirmek i\u00e7in yeterli olmad\u0131\u011f\u0131n\u0131 g\u00f6steriyor.  Bir m\u00fczik e\u011fitim \u00e7al\u0131\u015fmas\u0131 beyindeki bireysel yetenek olarak say\u0131lan beyin b\u00f6lgelerini ve e\u011fitim yoluyla aktive edilmi\u015f beyin b\u00f6lgelerini ay\u0131rt etmek i\u00e7in bulgular sunuyor. Ara\u015ft\u0131rma, biraz m\u00fczikal ge\u00e7mi\u015fi olan veya hi\u00e7 m\u00fczikal ge\u00e7mi\u015fi olmayan 15 gen\u00e7 yeti\u015fkinin beyin taramalar\u0131n\u0131 kaps\u0131yor. Kat\u0131l\u0131mc\u0131lar\u0131n ba\u015flang\u0131\u00e7ta ve basit piyano par\u00e7alar\u0131n\u0131 \u00f6\u011frenmelerinin gerekti\u011fi alt\u0131 haftal\u0131k e\u011fitim sonunda beyin taramalar\u0131 yap\u0131lm\u0131\u015f. \u00d6\u011frenmenin belirtisi olarak baz\u0131 b\u00f6lgelerdeki beyin aktivitesinin \u00f6\u011frenmeden sonra farkl\u0131l\u0131k g\u00f6sterdi\u011fi g\u00f6zlemlenmi\u015f.  \u201cYatk\u0131nl\u0131k, i\u015fitsel-motor \u00f6\u011frenmede \u00f6\u011frenme kaynakl\u0131 pratikten kolayca ayr\u0131\u015ft\u0131r\u0131labilecek kadar \u00f6nemli bir rol oynuyor\u201d diyor, Montreal Locigal Institue and Hospital at McGill University\u2019deki kognitif n\u00f6robilimci ve ayn\u0131 zamanda Montreal International Laboratory for Brain, Music and Sound Research\u2019\u0131n (BRAMS) ortak y\u00f6neticisi olan Robert Zatorre. \u201cBizim bulgular\u0131m\u0131z \u201cgenetik\u00a0ve yeti\u015ftirme\u201d g\u00f6receli etkisi hakk\u0131ndaki tart\u0131\u015fmalara uygun; ama ayn\u0131 zamanda e\u011fitim ve t\u0131p i\u00e7in pratik potansiyeli var.\u201d diye ekliyor Zatorre. Bu ara\u015ft\u0131rma n\u00f6rolojik hastalar ve \u00f6\u011frenciler i\u00e7in yatk\u0131nl\u0131klar\u0131na ve ihtiya\u00e7lar\u0131na uygun m\u00fcdahaleler olu\u015fturulmas\u0131na yard\u0131m edebilir. Gelecekteki kognitif (bili\u015fsel) n\u00f6robilim \u00e7al\u0131\u015fmalar\u0131 bireysel farkl\u0131l\u0131klardaki yatk\u0131nl\u0131\u011f\u0131n ne kadar\u0131n\u0131n ge\u00e7mi\u015fteki deneyimlere ba\u011fl\u0131 beyin plastisitesi oldu\u011funu ne kadar\u0131n\u0131n genetik oldu\u011funu ara\u015ft\u0131racak. \u00a0 Referans :\u00a0McGill University, Practice doesn\u2019t always make perfect, www.mcgill.ca/newsroom/channels/news/practice-doesnt-always-make-perfect-254263", "tags": ["g\u00f6r\u00fcnt\u00fcleme teknikleri", "\u00f6\u011frenme", "zeka"]},
{"source": "bilimfili.com", "url": "https://bilimfili.com/sandiginiz-kadar-iyi-bilmiyorsunuz/", "category": "psikoloji", "date": "20 Mart 2016", "title": "Sand\u0131\u011f\u0131n\u0131z Kadar \u0130yi Bilmiyorsunuz", "content": "Bir konu hakk\u0131nda \u00e7ok \u015fey bildi\u011fimizi d\u00fc\u015f\u00fcn\u00fcyorsak i\u00e7g\u00fcd\u00fclerimize ve mant\u0131\u011f\u0131m\u0131za g\u00fcveniriz de\u011fil mi?\u00a0Psychological Science\u2019da yay\u0131mlanan bir ara\u015ft\u0131rma ise aksini s\u00f6yl\u00fcyor. Alan\u0131nda uzman ki\u015filerin; -bilgide- a\u015f\u0131r\u0131 \u0131srar olarak bilinen bir fenomene kurban gitmeleri daha olas\u0131d\u0131r. \u0130nsanlar bir\u00e7ok nedenden dolay\u0131 a\u015f\u0131r\u0131 \u0131srar edebilirler. Bunlardan bir tanesi de; ba\u015fkalar\u0131n\u0131n fikirlerini de\u011fi\u015ftirmeye \u00e7al\u0131\u015fmakt\u0131r. \u00d6rne\u011fin; ki\u015finin\u00a0bir konuya dair bilgisi sorguland\u0131\u011f\u0131nda, daha zeki g\u00f6r\u00fcnmeye \u00e7al\u0131\u015f\u0131r. Baz\u0131 durumlarda ise; a\u015f\u0131r\u0131 \u0131srarc\u0131l\u0131k kasti olmaktan ziyade, bilginin d\u00fcr\u00fcst\u00e7e abart\u0131lmas\u0131d\u0131r. Psychological Science\u2019da yay\u0131mlanan bir \u00e7al\u0131\u015fmada, Cornell University\u2019den bir ara\u015ft\u0131rma ekibi insanlar\u0131n -bilgilerine dair- a\u015f\u0131r\u0131 \u0131srarc\u0131 olma e\u011filimilerini test eden \u00e7e\u015fitli senaryolar\u0131n bulundu\u011fu bir dizi deney tasarlad\u0131lar. \u0130lk iki deneyde, kat\u0131l\u0131mc\u0131lar; kendilerini \u00e7e\u015fitli konular hakk\u0131nda ne kadar yetkin g\u00f6rd\u00fcklerini ve ard\u0131ndan da \u00fc\u00e7 tanesi sahte olan 15 terimi\u00a0ne kadar bildiklerini oylad\u0131lar. Bu iki deneyin ard\u0131ndan, kendisini belirli bir konuda daha yetkin olarak tan\u0131mlayan kat\u0131l\u0131mc\u0131lar\u0131n, bu alandaki sahte terimler hakk\u0131nda da \u201cbilgilerini\u201d payla\u015fmaya meyilli olduklar\u0131 g\u00f6r\u00fcld\u00fc. \u00dc\u00e7\u00fcnc\u00fc bir deneyde ise, ek kat\u0131l\u0131mc\u0131lar ayn\u0131 testlere tabi tutuldular, ancak bu kez kat\u0131l\u0131mc\u0131lar\u0131n yar\u0131s\u0131 baz\u0131 terimlerin sahte olabilece\u011fi konusunda uyar\u0131ld\u0131. Yap\u0131lan bu uyar\u0131, genel d\u00fczeyde \u0131srarc\u0131 olmay\u0131 azaltt\u0131, fakat kendini yetkin g\u00f6rme ve \u0131srarc\u0131 olma aras\u0131ndaki pozitif etkile\u015fimde herhangi bir de\u011fi\u015fim yaratmad\u0131. Son deneyde ise, ara\u015ft\u0131rma ekibi, kat\u0131l\u0131mc\u0131lar\u0131n kendini yetkin g\u00f6rme durumlar\u0131n\u0131; kat\u0131l\u0131mc\u0131lardan bir gruba olduk\u00e7a zor bir co\u011frafya testi, di\u011fer bir gruba da basit bir test vererek ve son\u00a0gruba da test vermeyerek manip\u00fcle ettiler. Kolay teste tabi tutulan kat\u0131l\u0131mc\u0131lar\u0131n di\u011fer iki gruptaki kat\u0131l\u0131mc\u0131lara k\u0131yasla co\u011frafya konusunda kendilerini daha yetkin olarak oylad\u0131lar\u0131 ve sonu\u00e7 itibariyle de bu ki\u015filerin devam eden testlerde sahte terimleri de bildikleri konusunda \u0131srarc\u0131 olmaya daha yatk\u0131n olduklar\u0131 g\u00f6r\u00fcld\u00fc. Sonu\u00e7lar a\u00e7\u0131k olarak g\u00f6steriyor ki e\u011fer bir \u015fey hakk\u0131nda \u00e7ok \u015fey bildi\u011finizi d\u00fc\u015f\u00fcn\u00fcyorsan\u0131z ve tan\u0131d\u0131k gelen kelime ve kavramlara dair tuza\u011fa d\u00fc\u015fmek istemiyorsan\u0131z, kendinizi ikinci bir kontrolden ge\u00e7irmelisiniz. Ayr\u0131ca, ara\u015ft\u0131rmac\u0131lar, asl\u0131nda olandan daha fazla bildi\u011fini d\u00fc\u015f\u00fcnen insanlar\u0131n e\u011fitim almaya daha az yatk\u0131n olabilecekleri ya da tamamen anlamad\u0131klar\u0131 bir konuda tavsiyede bulunmaya daha fazla yatk\u0131n olabilecekleri\u00a0sonucuna ula\u015ft\u0131lar. Sonu\u00e7 olarak bir dahaki sefere kendini uzman olarak tan\u0131mlayan ki\u015filerden tavsiyeler al\u0131rken, bu tavsiyeleri \u015f\u00fcpheyle kar\u015f\u0131layarak alman\u0131z\u0131 \u00f6neririz.", "tags": ["d\u00fc\u015f\u00fcnceler"]},
{"source": "bilimfili.com", "url": "https://bilimfili.com/kabuslar-gormek-intihar-davranislari-arasindaki-iliski/", "category": "psikoloji", "date": "21 Mart 2016", "title": "Kabuslar G\u00f6rmek ve \u0130ntihar Davran\u0131\u015flar\u0131 Aras\u0131nda \u0130li\u015fki Bulundu", "content": "Kabus r\u00fcyalarla, intihara meyilli olma durumu veya intihara te\u015febb\u00fcs etme davran\u0131\u015f\u0131 aras\u0131ndaki ba\u011f\u0131nt\u0131y\u0131 g\u00f6steren ilk ara\u015ft\u0131rma Journal of Clinical Sleep Medicine\u00a0dergisinde yay\u0131mland\u0131 ve ara\u015ft\u0131rmaya g\u00f6re bu ba\u011f\u0131nt\u0131; yenilgi, umutsuzluk ve kapana k\u0131s\u0131lma hisleri ve/veya durumlar\u0131n\u0131n \u00e7ok katmanl\u0131 i\u015flemleri ile y\u00f6netiliyor. \u00c7oklu analizler, kabuslar\u0131n PTSD (post-travmatik stres bozuklu\u011fu) olan insanlarda, stres sebebi veya yarat\u0131c\u0131s\u0131 olarak i\u015flev g\u00f6sterdi\u011fini ortaya \u00e7\u0131kar\u0131yor. Bununla beraber kabuslar yukar\u0131da s\u00f6z\u00fc edilen; yenilgi, umutsuzluk ve k\u0131s\u0131tlanm\u0131\u015fl\u0131k; gibi belli bir tak\u0131m negatif bili\u015fsel d\u00fc\u015f\u00fcnceleri de tetikleyebiliyor; ki bu etmenler ayn\u0131 zamanda intihar d\u00fc\u015f\u00fcncesi ve giri\u015fimlerine sebep olabilmektedir. Sonu\u00e7lara g\u00f6re, kabuslar g\u00f6ren, bunlar\u0131 tecr\u00fcbe eden kat\u0131l\u0131mc\u0131lar\u0131n y\u00fczde 62\u2019si ve kabus g\u00f6rmeyenlerin de yaln\u0131zca y\u00fczde 20\u2019si intihar d\u00fc\u015f\u00fcnceleri, planlar\u0131 ve giri\u015fimlerinde bulunuyor. Sonu\u00e7lara g\u00f6re intihar davran\u0131\u015flar\u0131 ve kabuslar aras\u0131ndaki ba\u011f\u0131nt\u0131 yollar\u0131, depresyon ve komorbid insomnia (e\u015f-zamanl\u0131 uyku bozuklu\u011fu) rahats\u0131zl\u0131klar\u0131ndan ba\u011f\u0131ms\u0131z olarak i\u015fliyor. University of Manchester\u2019dan ara\u015ft\u0131rmac\u0131 Donna L. Littlewood yapt\u0131klar\u0131 \u00e7al\u0131\u015fmaya dair \u015funlar\u0131 belirtiyor : \u201d PTSD, intihar d\u00fc\u015f\u00fcnceleri ve davran\u0131\u015flar\u0131n\u0131 art\u0131rmaktad\u0131r. Bizim \u00e7al\u0131\u015fmam\u0131zda PTSD\u2019nin i\u015faret\u00e7i semptomlar\u0131ndan biri olan kabuslar\u0131n, intihar riskine kar\u015f\u0131 bu rahats\u0131zl\u0131\u011fa sahip olan insanlar i\u00e7in bir tedavi y\u00f6ntemi olarak da kullan\u0131labilmesinin m\u00fcmk\u00fcn oldu\u011funu g\u00f6steriyor. Bu \u00e7al\u0131\u015fma ile,\u00a0PTSD\u2019den muzdarip olan insanlarda spesifik olarak kabuslar\u0131n, kabus g\u00f6r\u00fclme zamanlar\u0131n\u0131n hedeflenmesinin \u00f6nemi ortaya koyulmu\u015f oldu. Buna ek olarak negatif bili\u015fsel de\u011ferlendirmelerin tespit edilmesi, ortaya \u00e7\u0131kar\u0131lmas\u0131 ve hedeflenmesi de intihar d\u00fc\u015f\u00fcncelerinin ve davran\u0131\u015flar\u0131n\u0131n azalt\u0131lmas\u0131na yard\u0131mc\u0131 olacakt\u0131r.\u201d The American Academy of Sleep Medicine\u2019\u0131n raporunda, kabuslar\u0131n yal\u0131n, ger\u00e7ek\u00e7i ve rahats\u0131z edici r\u00fcyalar oldu\u011fu tan\u0131mlan\u0131yor. Bu r\u00fcya tipinde \u00e7o\u011funlukla ya\u015fam\u0131n devaml\u0131l\u0131\u011f\u0131 veya g\u00fcvenlilik durumlar\u0131 tehlike alt\u0131nda kald\u0131\u011f\u0131ndan veya b\u00f6yle hissedildi\u011fi i\u00e7in, anksiyete, korku ve deh\u015fet duygular\u0131 ortaya \u00e7\u0131kmaktad\u0131r. Kabus rahats\u0131zl\u0131\u011f\u0131 ise, sosyal veya mesleki fonksiyonlarda eksiklik, s\u0131k\u0131nt\u0131 veya genel anlamda \u00fcz\u00fcnt\u00fc durumlar\u0131nda tekrarlanan kabuslar g\u00f6rme olarak tan\u0131mlanmaktad\u0131r. PTSD\u2019den muzdarip olan hastalar\u0131n y\u00fczde sekseninde, travman\u0131n ilk \u00fc\u00e7 ay\u0131nda kabuslar\u0131n ba\u015flad\u0131\u011f\u0131 biliniyor ve bu post-travmatik (travma sonras\u0131) kabuslar silsilesi \u00f6m\u00fcr boyu da devam edebiliyor. Bu ara\u015ft\u0131rma i\u00e7in elde edilen veriler, travmatik olaylar ya\u015fam\u0131\u015f olan 91 kat\u0131l\u0131mc\u0131dan toparland\u0131. Bu kat\u0131l\u0131mc\u0131lar\u0131n 51 tanesinde devam etmekte olan PTSD tespit edilirken, 24\u2019\u00fcn\u00fcn ge\u00e7mi\u015finde PTSD te\u015fhisinin bulundu\u011fu kaydedildi. Kabuslar ise, PTSD \u00f6l\u00e7e\u011fi dahilinde, ilintili bir tak\u0131m \u00f6gelerin frekans\u0131 ve \u015fiddetinin toplamlar\u0131 ile \u00f6l\u00e7\u00fcld\u00fc. Kat\u0131l\u0131mc\u0131lar ayr\u0131ca, intihar davran\u0131\u015flar\u0131, umutsuzluk, yenilgi ve k\u0131s\u0131tlanm\u0131\u015fl\u0131k duygu-durumlar\u0131na dair \u00f6l\u00e7\u00fcmleri yapmay\u0131 sa\u011flayacak bir anketi de tamamlayarak ara\u015ft\u0131rmac\u0131lara sundu. Uykusuzluk, PTSD ve intihar aras\u0131ndaki ili\u015fki; uykusuzlu\u011fun direkt bir etken olmaktan \u00e7ok e\u015f-de\u011fi\u015fken oldu\u011funu g\u00f6steriyor. Kaynak : Donna L. Littlewood, Patricia A. Gooding, Maria Panagioti, Simon D. Kyle. Nightmares and Suicide in Posttraumatic Stress Disorder: The Mediating Role of Defeat, Entrapment, and Hopelessness. Journal of Clinical Sleep Medicine, 2016; 12 (03): 393 DOI: 10.5664/jcsm.5592", "tags": ["Anksiyete (Kayg\u0131 bozuklu\u011fu)", "Depresyon (\u00c7\u00f6kertici bozukluk)", "insan davran\u0131\u015flar\u0131 (davran\u0131\u015f bilimleri)", "intihar", "r\u00fcya", "Travma sonras\u0131 stres bozuklu\u011fu", "uyku"]},
{"source": "bilimfili.com", "url": "https://bilimfili.com/facebook-kiskancligi-twitter-ofkeyi-ortaya-cikarabiliyor/", "category": "psikoloji", "date": "15 Mart 2016", "title": "Facebook K\u0131skan\u00e7l\u0131\u011f\u0131, Twitter \u00d6fkeyi Ortaya \u00c7\u0131karabiliyor", "content": "Facebook\u2019ta uzun s\u00fcre zaman ge\u00e7irmek bir\u00e7ok ara\u015ft\u0131rmaya g\u00f6re, mental sa\u011fl\u0131\u011f\u0131 olumsuz etkiliyor. Ve as\u0131l soru neden-sonu\u00e7 ili\u015fkisine ba\u011fl\u0131 olarak; zaten yaln\u0131z olan insanlar sosyal medyada daha fazla vakit ge\u00e7iriyorlar. Yeni yap\u0131lan ara\u015ft\u0131rmalar Facebook\u2019un duygu durum hali ve mental hali kesin olarak etkiledi\u011fini ortaya koyuyor. Fakat etkinin olumlu ya da olumsuz olup olmad\u0131\u011f\u0131 ise b\u00fcy\u00fck oranda ki\u015finin arkada\u015f listesindeki ki\u015filerle etkile\u015fimine dayan\u0131yor. Yeni \u00e7al\u0131\u015fmalardan baz\u0131lar\u0131 Facebook\u2019un olumsuz etkilerinin alt\u0131nda yatan nedenin k\u0131skan\u00e7l\u0131k oldu\u011funu ortaya koyuyor. 2015 \u015eubat ay\u0131nda Computers in Human Behaviors \u2018da yay\u0131mlanan ve 736 \u00fcniversite \u00f6\u011frencisi \u00fczerinde y\u00fcr\u00fct\u00fclen bir \u00e7al\u0131\u015fmada, Facebook k\u0131skan\u00e7l\u0131\u011f\u0131 uyand\u0131rd\u0131\u011f\u0131nda, depresyon semptomlar\u0131n\u0131 art\u0131rd\u0131\u011f\u0131 sonucuna ula\u015f\u0131ld\u0131. Fakat 2015 Mart ay\u0131nda ayn\u0131 dergide yay\u0131mlanan bir ba\u015fka \u00e7al\u0131\u015fmada ise; Facebook\u2019un sosyal ba\u011fl\u0131l\u0131k ve destek arayan ve nihayetinde de buldu\u011funu hisseden kullan\u0131c\u0131lar\u0131n\u0131n depresyon belirtilerini d\u00fc\u015f\u00fcrebildi\u011fi sonucuna ula\u015f\u0131ld\u0131. Yap\u0131lan bu \u00e7al\u0131\u015fmalar; baz\u0131 insanlar\u0131n neden k\u0131skanma durumunu deneyimledi\u011fi ve baz\u0131lar\u0131n\u0131n da bunu neden deneyimlemedi\u011fine dair bir cevap aray\u0131\u015f\u0131nda de\u011fildi, fakat ara\u015ft\u0131rmalar; kullan\u0131c\u0131n\u0131n Facebook ile olan etkile\u015fiminin olduk\u00e7a \u00f6nemli oldu\u011fu bulgusuna eri\u015ftiler. \u00d6rne\u011fin, University of Michigan ve University of Leuven \u2018den ara\u015ft\u0131rmac\u0131lar\u0131n y\u00fcr\u00fctt\u00fc\u011f\u00fc bir \u00e7al\u0131\u015fmada,\u00a0173 \u00f6\u011frencinin tutumlar\u0131 izlendi ve pasif kullan\u0131m\u0131n \u2013\u00f6rne\u011fin yaln\u0131zca i\u00e7erik ak\u0131\u015f\u0131na bakma gibi\u2013 k\u0131skan\u00e7l\u0131k duygular\u0131n\u0131 art\u0131rarak duygu durum halini d\u00fc\u015f\u00fcrmeye sebep oldu\u011fu g\u00f6r\u00fcld\u00fc. Aktif kullan\u0131m ise \u2013\u00f6rne\u011fin, payla\u015f\u0131m yapma, yorum yapma gibi\u2013 b\u00f6yle bir etkiye sahip de\u011fil. Journal of Experimental Psychology: General \u2018daki\u00a0bu iki ara\u015ft\u0131rma 2015 Nisan\u2019\u0131nda yay\u0131mland\u0131. Bir ba\u015fka \u00f6nemli fakt\u00f6r ise; etkile\u015fim i\u00e7erisinde oldu\u011funuz insanlara ne kadar yak\u0131n oldu\u011funuz. 2015 Kas\u0131m ay\u0131nda Computers in Human Behavior \u2018da yay\u0131mlanan ili\u015fkili iki deney ile; sitedeki payla\u015f\u0131mlara dair kullan\u0131c\u0131lar\u0131n duygusal tepkilerindeki ili\u015fki g\u00fcc\u00fcn\u00fcn rol\u00fc ara\u015ft\u0131r\u0131ld\u0131. 207 yeti\u015fkin Amerikal\u0131 ve 194 Alman \u00fcniversite \u00f6\u011frencisi \u00fczerinde y\u00fcr\u00fct\u00fclen \u00e7al\u0131\u015fmada, ara\u015ft\u0131rmac\u0131lar; insanlar\u0131n yak\u0131ndan tan\u0131d\u0131klar\u0131n\u0131n payla\u015f\u0131mlar\u0131n\u0131 okurken negatif duygulardan \u00e7ok pozitif duygular\u0131 daha \u00e7ok hissediyorlar. Ara\u015ft\u0131rmac\u0131lardan Ruoyun Lin; ili\u015fkilerin \u00e7ok yak\u0131n oldu\u011funda empatinin daha yayg\u0131n oldu\u011funu, dolay\u0131s\u0131yla da ki\u015finin, yak\u0131n bir arkada\u015f\u0131n\u0131n mutlulu\u011funu yakalamaya daha yatk\u0131n hale geldi\u011fini s\u00f6yl\u00fcyor. \u00d6te yandan, yak\u0131n ili\u015fkiler k\u0131skan\u00e7l\u0131\u011f\u0131 da canland\u0131rabilir, fakat ara\u015ft\u0131rmac\u0131lar bu k\u0131skan\u00e7l\u0131\u011f\u0131n sevecen tipte olmaya meyilli oldu\u011fu bulgusuna ula\u015ft\u0131lar. Yani yak\u0131n bir arkada\u015ftan gelen iyi haberlere verilen tepki genellikle olumlu. Bilim insanlar\u0131 Facebook\u2018un sizi nas\u0131l hissettirdi\u011fini kontrol etmenin yolunun ondan ne ald\u0131\u011f\u0131n\u0131zda ili\u015fkili oldu\u011funu s\u00f6yl\u00fcyor. E\u011fer kendinizi ba\u015fkalar\u0131yla k\u0131yaslama ya da ba\u015fkalar\u0131n\u0131 kolayca k\u0131skanma e\u011filimindeyseniz, sosyal medyada harcad\u0131\u011f\u0131n\u0131z zaman\u0131 k\u0131s\u0131tlamay\u0131 d\u00fc\u015f\u00fcnmeli ya da pasif bir kullan\u0131c\u0131 olmak yerine bilin\u00e7li bir aktif kullan\u0131c\u0131 olmal\u0131s\u0131n\u0131z. Bast\u0131r\u0131lm\u0131\u015f \u00f6fkeyi sal\u0131vermek olduk\u00e7a iyile\u015ftirici olabilir, bu y\u00fczden teknoloji \u00e7a\u011f\u0131nda bir\u00e7o\u011fumuzun interneti dert yand\u0131\u011f\u0131m\u0131z ortama \u00e7evirmemiz \u015fa\u015f\u0131rt\u0131c\u0131 de\u011fildir. University of Wisconsin\u2019den psikolog Ryan Martin taraf\u0131ndan toplanan verilere g\u00f6re; Twitter kullan\u0131c\u0131lar\u0131n\u0131n %46\u2019s\u0131 gerginlikleriyle ba\u015fa \u00e7\u0131kman\u0131n bir yolu olarak tweet atarken, %37\u2019si ise takip\u00e7isinin kendi online yorumunu g\u00f6rmesini umut ediyor. 2013 y\u0131l\u0131nda Cyberpsychology, Behavior and Social Networking\u2019 de yay\u0131mlanan \u00e7al\u0131\u015fmada, bu \u201ce-sinir\u201d durumunun k\u0131sa vadede rahatlat\u0131c\u0131 hissettirebilece\u011fi ve 24 kat\u0131l\u0131mc\u0131n\u0131n tamam\u0131n\u0131n bunu yaparak rahatlam\u0131\u015f ve sakinle\u015fmi\u015f hissetti\u011fi bulgusuna ula\u015f\u0131ld\u0131. Ancak dijital ortamda s\u0131k\u0131nt\u0131lar\u0131n\u0131\u00a0sal\u0131vermek her zaman rahatlat\u0131c\u0131 de\u011fildir.\u00a0\u00d6fke deneyimini, bunu nas\u0131l sergiledi\u011fini ve bununla ilgili ya\u015fanan\u00a0sonu\u00e7lar\u0131 g\u00f6steren bir \u00f6l\u00e7e\u011fin dolduruldu\u011fu ara\u015ft\u0131rmada, ara\u015ft\u0131rmac\u0131lar \u00e7evrimi\u00e7i \u00f6fke g\u00f6steren insanlar\u0131n ortalama bir insandan yaln\u0131zca daha sinirli olduklar\u0131n\u0131 de\u011fil, bu insanlar\u0131n \u00e7evrimd\u0131\u015f\u0131 hayatta da \u2013ayda ortalama bir fiziksel kavga ve iki a\u011f\u0131z kavgas\u0131 deneyimledikleri\u2013 daha fazla \u00f6fke deneyimi sahibi olduklar\u0131 bulgusuna ula\u015ft\u0131. \u201cAte\u015fli\u201d yorumlar g\u00f6ndermenin insanlar\u0131 daha agresif yap\u0131p yapmad\u0131\u011f\u0131 k\u0131sm\u0131 hen\u00fcz net de\u011fil, fakat ara\u015ft\u0131rma ekibi; sosyal medya arac\u0131l\u0131\u011f\u0131yla olumsuz d\u0131\u015fa vurumu\u00a0art\u0131ranlar\u0131n, hayat\u0131n di\u011fer alanlar\u0131nda da olumsuz ifadeler g\u00f6stermeye meyilli olduklar\u0131n\u0131 ve benzer \u015fekilde hayat\u0131n di\u011fer alanlar\u0131nda olumsuz d\u0131\u015fa vurum g\u00f6sterenlerin, sosyal medyada da olumsuz d\u0131\u015fa vurum g\u00f6stermeye meyilli olduklar\u0131n\u0131 d\u00fc\u015f\u00fcn\u00fcyor. Yani bu y\u00f6nden bak\u0131nca dijital ve ger\u00e7ek hayat\u0131n birbirini besledi\u011fini s\u00f6yleyebiliriz.", "tags": ["d\u00fc\u015f\u00fcnceler", "duygular", "empati", "sosyal medya"]},
{"source": "bilimfili.com", "url": "https://bilimfili.com/usdisi-kararlar-kuantum-olasiliksal-olabilir/", "category": "psikoloji", "date": "15 Eyl\u00fcl 2015", "title": "Ak\u0131ld\u0131\u015f\u0131 Kararlar Kuantum Olas\u0131l\u0131ksal Olabilir", "content": "Verdi\u011finiz bir karar\u0131n irrasyonel oldu\u011funu, ak\u0131ld\u0131\u015f\u0131 davrand\u0131\u011f\u0131n\u0131z\u0131 s\u00f6yleyen biri olursa bir dahaki sefere asl\u0131nda kuantum fizi\u011finin yasalar\u0131na uydu\u011funuzu s\u00f6yleyin. Psikoloji alan\u0131nda yeni bi\u00e7imlenmeye ba\u015flayan bir ak\u0131m, insanlar\u0131n kimi zaman paradoksal yani birbirleriyle \u00e7eli\u015fen d\u00fc\u015f\u00fcncelere sahip olmas\u0131n\u0131 kuantum fizi\u011fi ile a\u00e7\u0131kl\u0131yor. Ayr\u0131ca bu ak\u0131m, ge\u00e7mi\u015f d\u00f6nemlerde yap\u0131lan baz\u0131 \u00e7eli\u015fkili psikolojik \u00e7al\u0131\u015fmalar\u0131n da \u00e7\u00f6z\u00fclmesine yard\u0131mc\u0131 olabilir. Ohio State \u00dcniversitesi\u2019nin \u0130leti\u015fim ve Psikofizyoloji Laboratuvar\u0131\u2019nda \u00e7al\u0131\u015fan Do\u00e7.Dr. Zheng Joyce Wang ve \u00e7al\u0131\u015fma arkada\u015flar\u0131 karar alma s\u00fcre\u00e7lerimizi matematiksel olarak modellemeye \u00e7al\u0131\u015f\u0131rken, insan davran\u0131\u015f\u0131na en iyi kar\u015f\u0131l\u0131k gelen denklem ve aksiyomlar\u0131n k\u00f6keninde kuantum fizi\u011fi oldu\u011funu anlam\u0131\u015flar. \u201cBilin\u00e7 alan\u0131nda biriktirdi\u011fimiz paradoksal bulgu miktar\u0131 \u00e7ok fazla; \u00f6zellikle de karar alma konusunda,\u201d diyor Wang. \u201cKlasik kuramlarla tutarl\u0131 olmayan bir \u015fey ne zaman ortaya \u00e7\u0131ksa, bunu \u2018irrasyonel\u2019 olarak yaftalamaya e\u011filimliyiz. Ancak kuantum bilincin bak\u0131\u015f a\u00e7\u0131s\u0131ndan, baz\u0131 bulgular ak\u0131l d\u0131\u015f\u0131 olmaktan \u00e7\u0131k\u0131yor. Bunlar hem kuantum kuram\u0131 ile hem de insanlar\u0131n ger\u00e7ekte nas\u0131l davrand\u0131klar\u0131 ile tutarl\u0131l\u0131k g\u00f6steriyor,\u201d \u015feklinde devam ediyor. Wang ve ekibi, ge\u00e7ti\u011fimiz g\u00fcnlerde farkl\u0131 akademik yay\u0131n organlar\u0131nda yay\u0131mlad\u0131klar\u0131 iki yeni makale ile psikoloji alan\u0131ndaki s\u00f6z konusu kuramsal yakla\u015f\u0131mlar\u0131n\u0131 bilim \u00e7evreleri ile payla\u015fm\u0131\u015f oldu. \u201cKuantum bilin\u00e7 nedir ve psikolojiye nas\u0131l uygulan\u0131r (1)\u201d ba\u015fl\u0131\u011f\u0131n\u0131 ta\u015f\u0131yan makaleleri Current Directions in Psychological Science dergisinde, \u201cKuantum bilin\u00e7: Psikolojiye yeni bir kuramsal yakla\u015f\u0131m (2)\u201d adl\u0131 \u00e7al\u0131\u015fmalar\u0131 ise Trends in Cognitive Sciences dergisinde yer buldu. Bu \u00e7al\u0131\u015fmalara g\u00f6re, klasik olas\u0131l\u0131k kuram\u0131na dayal\u0131 geleneksel yakla\u015f\u0131m\u0131 izlemeyen kuantum fiziksel d\u00fc\u015f\u00fcn\u00fc\u015f, insanlar\u0131n belirsizlik kar\u015f\u0131s\u0131nda \u00f6nemli kararlar almalar\u0131n\u0131 sa\u011fl\u0131yor. B\u00f6ylece s\u0131n\u0131rl\u0131 zihinsel kaynaklar\u0131m\u0131za ra\u011fmen karma\u015f\u0131k sorunlar\u0131n \u00fcstesinden gelebiliyoruz. Ara\u015ft\u0131rmac\u0131lar insan davran\u0131\u015flar\u0131n\u0131 sadece klasik matematiksel rasyonel modeller kullanarak incelemeyi denediklerinde, insan davran\u0131\u015f\u0131n\u0131n kimi y\u00f6nleri hesaplanamam\u0131\u015f. Klasik bak\u0131\u015f a\u00e7\u0131s\u0131ndan bu davran\u0131\u015flar\u0131n irrasyonel g\u00f6r\u00fcnd\u00fc\u011f\u00fcn\u00fc belirtiyor Wang. Ara\u015ft\u0131rmac\u0131lar\u0131n uzun s\u00fcredir bildi\u011fi bir \u00f6rnek, anket yap\u0131lan insanlara yap\u0131lan sorular\u0131n s\u0131ralamas\u0131 de\u011fi\u015ftirildi\u011finde, kat\u0131l\u0131mc\u0131lar\u0131n yan\u0131tlar\u0131nda olu\u015fan de\u011fi\u015fim. Eskiden bu durumun mu\u011flak etkilerden ileri geldi\u011fi d\u00fc\u015f\u00fcn\u00fcl\u00fcyordu; menzil etkisi (\u0130ng. carry-over effect), \u00e7\u0131palama ve ayarlama (\u0130ng. anchoring and adjustment) ya da verilerdeki g\u00fcr\u00fclt\u00fc gibi. Anket yapan kurulu\u015flar normalde kat\u0131l\u0131mc\u0131lara sorular\u0131 farkl\u0131 s\u0131ralamalarla sorarak bu etkiyi saf d\u0131\u015f\u0131 b\u0131rakmay\u0131 umarlar. Fakat Wang ve arkada\u015flar\u0131n\u0131n ge\u00e7en y\u0131l yay\u0131mlad\u0131klar\u0131 makalelerinde (3) ortaya koyduklar\u0131 \u00fczere, bu etki insan davran\u0131\u015flar\u0131n\u0131n kuantum fiziksel y\u00f6n\u00fc ile net bir \u015fekilde \u00f6ng\u00f6r\u00fclebilir ve a\u00e7\u0131klanabilir. Yayg\u0131n kan\u0131 kuantum fizi\u011finin atomalt\u0131 par\u00e7ac\u0131klar\u0131n davran\u0131\u015f\u0131n\u0131 betimledi\u011fi y\u00f6n\u00fcndedir; insanlar\u0131n davran\u0131\u015flar\u0131n\u0131 de\u011fil. Fakat Wang bu d\u00fc\u015f\u00fcncenin o kadar da inan\u0131lmaz olmad\u0131\u011f\u0131n\u0131 s\u00f6yl\u00fcyor. Ayr\u0131ca ara\u015ft\u0131rmalar\u0131n\u0131n, insan beyninin asl\u0131nda kuantum bilgisayarlar oldu\u011funa ili\u015fkin bir fikir \u00f6ne s\u00fcrmedi\u011fini de vurguluyor. Wang ve ekibi beynin fiziksel \u00f6zellikleri ile ilgilenmiyor. Onlar\u0131n \u00e7al\u0131\u015fmas\u0131, kuantum kuram\u0131n\u0131n soyut matematiksel ilkelerinin insan bilincine ve davran\u0131\u015flar\u0131na nas\u0131l \u0131\u015f\u0131k tutabilece\u011fi \u00fczerinde yo\u011funla\u015f\u0131yor. \u201cSosyal bilimlerde ve davran\u0131\u015f bilimlerinde olas\u0131l\u0131k modellerini \u00e7ok kullan\u0131r\u0131z. \u00d6rne\u011fin bir insan\u0131n belli bir bi\u00e7imde davranma olas\u0131l\u0131\u011f\u0131 veya belli bir karar\u0131 verme olas\u0131l\u0131\u011f\u0131 nedir, diye sorar\u0131z. Geleneksel olarak, bu modellerin t\u00fcm\u00fc Newton\u2019un klasik fizi\u011finden do\u011fan klasik olas\u0131l\u0131k kuram\u0131na dayan\u0131r. Dolay\u0131s\u0131yla sosyal bilimciler i\u00e7in kuantum sistemler ve onlar\u0131n matematiksel ilkeleri \u00fczerinde d\u00fc\u015f\u00fcnmek o kadar da egzotik olmasa gerek,\u201d diyor Wang.  Kuantum fizi\u011fi fiziksel d\u00fcnyadaki belirsizlikle u\u011fra\u015f\u0131r. Belli bir par\u00e7ac\u0131\u011f\u0131n durumu, ta\u015f\u0131d\u0131\u011f\u0131 enerji, konumu\u2026 Bunlar\u0131n t\u00fcm\u00fc kesinlikten uzakt\u0131r ve olas\u0131l\u0131klar cinsinden hesaplanmalar\u0131 gerekir. Kuantum bilin\u00e7 ise insanlar\u0131n zihinsel olarak belirsizlikle u\u011fra\u015fmalar\u0131 gerekti\u011finde ortaya \u00e7\u0131kar. Kimi zaman hislerimizden emin olamay\u0131z ya da bir se\u00e7im yapmam\u0131z gerekti\u011finde ikilemde kald\u0131\u011f\u0131m\u0131z\u0131 hissederiz; bazen de s\u0131n\u0131rl\u0131 bilgiye dayanarak bir karar vermek durumunda kal\u0131r\u0131z. \u201cBeynimiz her \u015feyi depolayamaz. Olaylar hakk\u0131nda her zaman net tutumlar tak\u0131nmay\u0131z. Ancak bana bir soru sordu\u011funuz anda, \u00f6rne\u011fin \u201cak\u015fam yeme\u011finde ne yemek istersin?\u201d gibi, bunun hakk\u0131nda d\u00fc\u015f\u00fcn\u00fcp net bir yan\u0131t vermem gerekir. Bu kuantum bilin\u00e7tir,\u201d diyor Wang. \u201cKuantum kuram\u0131n\u0131n sundu\u011fu matematiksel formalizmin, biz psikologlar\u0131n sezgisel olarak hissettikleri ile tutarl\u0131 oldu\u011funu d\u00fc\u015f\u00fcn\u00fcyorum. Kuantum kuram\u0131, bir par\u00e7ac\u0131\u011f\u0131n davran\u0131\u015f\u0131n\u0131 tan\u0131mlamak i\u00e7in kullan\u0131ld\u0131\u011f\u0131nda hi\u00e7 de sezgilere uygun olmayabilir; fakat tipik olarak kesinlikten uzak ve belirsiz zihinlerimizi tan\u0131mlamak i\u00e7in kullan\u0131ld\u0131\u011f\u0131nda gayet sezgilere uygun g\u00f6r\u00fcn\u00fcyor,\u201d diye ekliyor. \u00d6rne\u011fin Schr\u00f6dinger\u2019in kedisinin kutu a\u00e7\u0131lana kadar hem \u00f6l\u00fc hem diri olmas\u0131, zihnimizde ayn\u0131 anda varolan iki potansiyel olas\u0131l\u0131\u011fa benzer. Kutu a\u00e7\u0131ld\u0131\u011f\u0131nda ise kedi ya \u00f6l\u00fc ya da diri bulunur. Kuantum bilin\u00e7 a\u00e7\u0131s\u0131ndan, her karar veri\u015fimiz Schr\u00f6dinger\u2019in kutusunu a\u00e7mak gibidir. Se\u00e7eneklerimiz \u00fczerinde d\u00fc\u015f\u00fcn\u00fcrken g\u00f6z\u00fcm\u00fczde canland\u0131r\u0131r\u0131z. Bir s\u00fcreli\u011fine hepsi zihnimizde bir arada varolur. \u0130\u015fte bu s\u00fcperpozisyondur. Ard\u0131ndan i\u00e7lerinden birini tercih eder ve di\u011fer se\u00e7eneklerin olas\u0131l\u0131ksal varl\u0131\u011f\u0131n\u0131 sonland\u0131rm\u0131\u015f oluruz. Bu s\u00fcreci matematiksel olarak modelleme i\u015fi zordur, \u00e7\u00fcnk\u00fc her olas\u0131 sonu\u00e7 denkleme yeni boyutlar ekler. Psikolojideki klasik yakla\u015f\u0131mda yan\u0131tlar anlaml\u0131 gelmeyebilir ve ara\u015ft\u0131rmac\u0131lar\u0131n yeni matematiksel aksiyomlar yap\u0131land\u0131rmalar\u0131 gerekebilir. Ortada \u00e7ok say\u0131da birbiriyle uyu\u015fmayan klasik psikolojik model var. Wang ve ekibinin kuantum yakla\u015f\u0131m\u0131 ise \u00e7ok say\u0131da farkl\u0131 ve karma\u015f\u0131k davran\u0131\u015f\u0131n tek bir aksiyomlar k\u00fcmesi ile a\u00e7\u0131klanmas\u0131na olanak tan\u0131yor. \u0130nsanlar\u0131n s\u0131ralamaya ba\u011fl\u0131 olarak ankete verdikleri yan\u0131t\u0131 nas\u0131l de\u011fi\u015ftirdiklerini a\u00e7\u0131klamada kullan\u0131lan model, ayn\u0131 zamanda tutuklu ikilemi olarak bilinen ve insanlar\u0131n baz\u0131 beklenmedik durumlarda i\u015fbirli\u011fi yapma karar\u0131 al\u0131\u015flar\u0131n\u0131 a\u00e7\u0131klayabilir. \u201cTutuklu ikilemi ile soru s\u0131ralamas\u0131 etkisi, klasik psikoloji a\u00e7\u0131s\u0131ndan b\u00fct\u00fcn\u00fcyle ilgisiz iki ayr\u0131 problemdir. Fakat her ikisini de ayn\u0131 kuantum modeli ile a\u00e7\u0131klayabiliyoruz. Dahas\u0131 bu modelle a\u00e7\u0131klayabildi\u011fimiz \u00e7ok say\u0131da ba\u015fka farkl\u0131 problem daha var. Bu \u00e7ok etkileyici,\u201d diyor Wang. \u00a0 Kaynak: Phys.org, \u201cYou\u2019re not irrational, you\u2019re just quantum probabilistic: Researchers explain human decision-making with physics theory\u201d\n< http://phys.org/news/2015-09-youre-irrational-quantum-probabilistic-human.html > Referans:\n(1) http://cdp.sagepub.com/content/24/3/163.abstract\n(2) http://www.cell.com/trends/cognitive-sciences/abstract/S1364-6613%2815%2900099-6\n(3) http://www.pnas.org/content/111/26/9431", "tags": ["bilin\u00e7", "d\u00fc\u015f\u00fcnceler", "karar verme mekanizmas\u0131", "kuantum fizi\u011fi"]},
{"source": "bilimfili.com", "url": "https://bilimfili.com/devlet-kurumlarindaki-yozlasma-insanlari-yalan-soylemeye-tesvik-ediyor/", "category": "psikoloji", "date": "23 Mart 2016", "title": "Devlet Kurumlar\u0131ndaki Yozla\u015fma \u0130nsanlar\u0131 Yalan S\u00f6ylemeye Te\u015fvik Ediyor", "content": "Nisan 2016`da\u00a0\u00a0Nature\u2018da yay\u0131mlanan bir \u00e7al\u0131\u015fma, kurumsal yozla\u015fma ve sahtek\u00e2rl\u0131\u011f\u0131n hat safhada oldu\u011fu \u00fclkelerde ya\u015fayan ki\u015filerin yalan s\u00f6ylemeye daha yatk\u0131n olduklar\u0131 bulgusuna ula\u015ft\u0131.\u00a0 \u00c7al\u0131\u015fmaya g\u00f6re, devlet kademelerindeki kurumsal yozla\u015fma; toplumu san\u0131landan daha fazla \u015fekilde bozuyor. Ge\u00e7mi\u015fte yap\u0131lan \u00e7al\u0131\u015fmalar; insanlar\u0131n yasalar\u0131 \u00e7i\u011fneme e\u011filimlerinin e\u011fer etraflar\u0131nda bu eylemi ger\u00e7ekle\u015ftiren insanlar varsa daha muhtemel oldu\u011fu sonucuna ula\u015fm\u0131\u015ft\u0131. Fakat, sosyal normlar\u0131n \u00f6rne\u011fin; politikadaki sahtek\u00e2rl\u0131k, yozla\u015fma, vergi ka\u00e7ak\u00e7\u0131l\u0131\u011f\u0131 gibi bozuk davran\u0131\u015flar\u0131n bireyleri ne d\u00fczeyde yozla\u015ft\u0131rd\u0131\u011f\u0131n\u0131 bilimsel anlamda tam olarak bilmiyorduk. Muhtemel olan bu ili\u015fkiyi ortaya \u00e7\u0131karmak i\u00e7in; ara\u015ft\u0131rmac\u0131lar, devletlerin yozla\u015fma, vergi ka\u00e7\u0131rma ve se\u00e7im sahtek\u00e2rl\u0131klar\u0131na dair verileri D\u00fcnya Bankas\u0131\u2019ndan ve 159 \u00fclkenin kat\u0131l\u0131m\u0131n\u0131n oldu\u011fu Freedom House (\u00d6zg\u00fcrl\u00fck Evi) isimli bir sivil toplum kurulu\u015fundan toplad\u0131lar. Ara\u015ft\u0131rma ekibi toplanan bu verileri kurumsalla\u015fm\u0131\u015f yasa tan\u0131mama \u00f6l\u00e7ekleriyle bir araya getirerek oranlar\u0131 bir dizin haline getirdiler. Sonras\u0131nda, yakla\u015f\u0131k 5 y\u0131ll\u0131k s\u00fcre boyunca, ekip; ki\u015fisel d\u00fczeyde d\u00fcr\u00fcstl\u00fc\u011f\u00fc \u00f6l\u00e7ebilmek i\u00e7in 23 \u00fclkeyi ziyaret ettiler. Ziyaret edilen \u00fclkelerde, ara\u015ft\u0131rmac\u0131lar \u00fcniversite \u00e7a\u011f\u0131daki kat\u0131l\u0131mc\u0131lardan bir zar\u0131 atmalar\u0131n\u0131 ve gelen say\u0131y\u0131 bildirmelerini istedi. Say\u0131 artt\u0131k\u00e7a, ara\u015ft\u0131rmac\u0131lar kat\u0131l\u0131mc\u0131lara bir miktar para veriyorlard\u0131, ancak kat\u0131l\u0131mc\u0131lar, ara\u015ft\u0131rmac\u0131n\u0131n att\u0131klar\u0131 zar\u0131 g\u00f6rmedi\u011fi\u00a0noktas\u0131nda ikna edildiler. Ekip; bir \u00fclkedeki b\u00fct\u00fcn kat\u0131l\u0131mc\u0131lardan al\u0131nan cevaplar\u0131n zar\u0131n muhtemel olas\u0131l\u0131\u011f\u0131ndan y\u00fcksek oldu\u011funu g\u00f6rd\u00fcklerinde, baz\u0131 insanlar\u0131n daha fazla para kazanmak i\u00e7in yalan s\u00f6ylediklerini anlad\u0131lar. Ara\u015ft\u0131rma ekibi, bu oranlar\u0131 devlet d\u00fczeyindeki kurumsal yozla\u015fma ile kar\u015f\u0131la\u015ft\u0131rd\u0131klar\u0131nda, yozla\u015fman\u0131n devlet kademelerinde hat safhalarda oldu\u011fu \u00fclkelerde ya\u015fayan insanlar\u0131n s\u00f6z konusu g\u00f6revde hile yapmaya daha yatk\u0131n olduklar\u0131 bulgusuna ula\u015ft\u0131lar. Fakat insanlar yalan s\u00f6ylediklerinde, nadiren en y\u00fcksek ihtimali se\u00e7iyorlard\u0131. \u00d6rne\u011fin, zarda 5 gelmesi kat\u0131l\u0131mc\u0131ya maksimum kazan\u00e7 sa\u011fl\u0131yordu, \u00e7\u00fcnk\u00fc 6 de\u011fersiz olarak tan\u0131mlanm\u0131\u015ft\u0131. Ancak, kat\u0131l\u0131mc\u0131lar 5 demek yerine genellikle \u201cal\u00e7ak g\u00f6n\u00fcll\u00fcl\u00fckle\u201d daha d\u00fc\u015f\u00fck say\u0131lar\u0131 \u00f6rne\u011fin; 3 ya da 4 geldi\u011fini s\u00f6yl\u00fcyorlard\u0131. Makalenin yazarlar\u0131ndan Yale University\u2019den deneysel ekonomist Jonathan Schulz bu durumu \u201cgerek\u00e7eli hile\u201d olarak tan\u0131ml\u0131yor. Yani, ki\u015finin 5 demek yerine 3 ve 4\u2019\u00fc se\u00e7iyor olmas\u0131n\u0131n, hala biraz olsun d\u00fcr\u00fcst duygular besledi\u011finin g\u00f6stergesi. Schulz; insanlar\u0131n d\u00fcr\u00fcst olarak kalmas\u0131n\u0131n\u00a0\u00e7evresine g\u00f6re de\u011fi\u015fkenlik g\u00f6steren bir \u015fey oldu\u011funu ileri s\u00fcr\u00fcyor. Sonu\u00e7lara g\u00f6re, bat\u0131 Avrupa \u00fclkeleri; Avusturya, Hollanda ve \u0130ngiltere hile yapma oranlar\u0131nda en d\u00fc\u015f\u00fck skorlara sahipken, \u00f6te yandan, Fas, Tanzanya, Kenya, Bulgaristan, Guatemala ve g\u00f6rece daha d\u00fc\u015f\u00fck olsa da T\u00fcrkiye de hile yapma oranlar\u0131nda y\u00fcksek skorlara sahip \u00fclkeler aras\u0131nda. Di\u011fer ara\u015ft\u0131rmac\u0131lara g\u00f6re, belli \u00fclkelerde hile yapman\u0131n neden \u00e7ok daha yayg\u0131n olmas\u0131n\u0131n muhtemel bir a\u00e7\u0131klamas\u0131 bu \u00fclkelerdeki\u00a0ekonomik\u00a0dengesizlik olabilir.\u00a0\u0130ngiltere\u2019deki University of East Anglia\u2019dan deneysel ekonomist David Hugh-Jones: \u201cE\u011fer \u00e7evrenizdeki herkes fakir, evsiz ya da bir dolar i\u00e7in \u00e7abal\u0131yorlarsa, siz de paran\u0131n \u201cy\u00fcce\u201d yasalardan daha \u00f6nemli oldu\u011funu d\u00fc\u015f\u00fcnebilirsiniz\u201d diyor. \u00d6te yandan elbette ki d\u00fcr\u00fcstl\u00fc\u011f\u00fc tek bir de\u011fi\u015fken etraf\u0131nda ele alamazs\u0131n\u0131z. \u00d6rne\u011fin; kumar, (ki kat\u0131l\u0131mc\u0131lar bu deneyde kumar oynuyorlar esas\u0131nda) baz\u0131 \u00fclkelerde bir tabudur. Bu durum kat\u0131l\u0131mc\u0131lar\u0131n i\u00e7sel d\u00fcr\u00fcstl\u00fckleriyle ili\u015fkili olmayan bir bi\u00e7imde se\u00e7imlerini etkileyebilir. Ara\u015ft\u0131rmac\u0131lar belli \u00fclkelerdeki insanlar\u0131n daha az d\u00fcr\u00fcst davran\u0131\u015flar g\u00f6stermelerinin yaln\u0131zca belirli veriler sonucu elde edildi\u011fini kabul ederken, her ne kadar yozla\u015fm\u0131\u015f bir \u00fclkede ya\u015fasa da, baz\u0131 insanlar\u0131n d\u00fcr\u00fcstl\u00fc\u011f\u00fc insani bir erdem olarak g\u00f6rd\u00fc\u011f\u00fcn\u00fc s\u00f6yl\u00fcyor.", "tags": ["devlet", "yalanc\u0131l\u0131k"]},
{"source": "bilimfili.com", "url": "https://bilimfili.com/beynimizi-ozel-yapan-nedir/", "category": "psikoloji", "date": "19 Mart 2016", "title": "Beynimizi \u00d6zel Yapan Nedir?", "content": "\u0130nsan beyni e\u015fsizdir. Bili\u015fsel kapasitemizin \u015fa\u015f\u0131rt\u0131c\u0131l\u0131\u011f\u0131; tekeri icat etmemize, piramitleri in\u015fa etmemize ve ay y\u00fczeyine inebilmemize olanak sundu. Bilim insanlar\u0131; insan beyninin bu dikkate de\u011fer yan\u0131n\u0131 kimi zaman \u201cevrimin ba\u015fat ba\u015far\u0131s\u0131\u201d olarak ta\u00e7land\u0131r\u0131r. Fakat, tam olarak beynimizi e\u015fsiz yapan nedir? \u00d6nde gelen baz\u0131 g\u00f6r\u00fc\u015fler; beynimizin, boyutu g\u00f6z \u00f6n\u00fcne al\u0131nd\u0131\u011f\u0131nda daha fazla n\u00f6ron sahibi oldu\u011fu ve daha fazla enerji sarfetti\u011fini, y\u00fcksek bili\u015f seviyesinden sorumlu serebral korteksimizin orant\u0131s\u0131z bir bi\u00e7imde b\u00fcy\u00fck oldu\u011funu (toplam beyin k\u00fctlemizin %80\u2019inden fazlas\u0131) referan g\u00f6steriyor. Ancak son y\u0131llarda yap\u0131lan \u00e7al\u0131\u015fmalar, e\u015fsiz bir n\u00f6ron sayma y\u00f6ntemiyle ( beyni homojen bir kar\u0131\u015f\u0131mda \u00e7\u00f6zerek) bu yerle\u015fik d\u00fc\u015f\u00fcnceleri \u00e7\u00fcr\u00fctt\u00fcler. Beyin \u00c7orbas\u0131 ismi verilen bu teknik ile ara\u015ft\u0131rmac\u0131lar; beyin b\u00fcy\u00fckl\u00fc\u011f\u00fcm\u00fcze oranla n\u00f6ron say\u0131m\u0131z\u0131n di\u011fer primatlarla tutarl\u0131 oldu\u011fu ve y\u00fcksek bili\u015ften sorumlu serebral korteksimizin de beynimizdeki b\u00fct\u00fcn n\u00f6ronlar\u0131n yaln\u0131zca %20\u2019sini bar\u0131nd\u0131rd\u0131\u011f\u0131, bunun da di\u011fer memelilerle hemen hemen ayn\u0131 oran oldu\u011fu bulgusuna eri\u015ftiler. Bu bulgular \u0131\u015f\u0131\u011f\u0131nda, bilim insanlar\u0131 insan beyninin esas\u0131nda; pi\u015fmi\u015f g\u0131dalar sayesinde daha fazla kalori t\u00fcketmeye ba\u015flamam\u0131zla birlikte bir primat beyninin b\u00fcy\u00fcmesiyle do\u011frusal \u00f6l\u00e7ekte oldu\u011funu ileri s\u00fcr\u00fcyorlar. Baz\u0131 ara\u015ft\u0131rmac\u0131lar ise; yaln\u0131zca insan beynine \u00f6zg\u00fc oldu\u011fu d\u00fc\u015f\u00fcn\u00fclen \u00f6zelliklerin hayvanlar aleminin di\u011fer \u00fcyelerinde de var oldu\u011fu bulgusuna ula\u015ft\u0131lar. \u00d6rne\u011fin; maymunlar da adalet duygusuna sahiptirler. Fareler de fedak\u00e2rl\u0131k ve empati g\u00f6steriyorlar. Ge\u00e7ti\u011fimiz aylarda Nature Communications \u2018da yay\u0131mlanan bir \u00e7al\u0131\u015fmada bilim insanlar\u0131, makaklar ve insanlar\u0131n dilin temel yap\u0131lar\u0131n\u0131 i\u015flemeden sorumlu ortak beyin b\u00f6lgeleri oldu\u011fu bulgusuna ula\u015fm\u0131\u015ft\u0131. Her ne kadar beyinimizin \u00f6zel oldu\u011funa dair ileri s\u00fcr\u00fclen gerek\u00e7elerin baz\u0131lar\u0131 \u00e7\u00fcr\u00fct\u00fclm\u00fc\u015f olsa da, bir\u00e7ok y\u00f6nden farkl\u0131l\u0131k g\u00f6steriyoruz. Bu farkl\u0131l\u0131klar da genlerimizde ve \u00e7evreye uyum sa\u011flama yetimizde yat\u0131yor. Yap\u0131lan iki yeni \u00e7al\u0131\u015fma tart\u0131\u015fmaya yeni bak\u0131\u015f a\u00e7\u0131lar\u0131 sa\u011fl\u0131yor. Genetik d\u00fczeyde, insanlar di\u011fer hayvanlarla benzerdir. DNA\u2019m\u0131z\u0131n %90\u2019\u0131ndan fazlas\u0131; \u015fempanzeleri, bonobolaro ve gorilleri i\u00e7eren yak\u0131n akrabalar\u0131m\u0131zla ortakt\u0131r. \u00d6te yandan fareler ve insanlar; ayn\u0131 olan bir\u00e7ok geni payla\u015f\u0131rlar (bu y\u00fczden fareler bir\u00e7ok insan hastal\u0131\u011f\u0131n\u0131n tedavisi \u00e7al\u0131\u015fmalar\u0131nda model olarak kullan\u0131l\u0131r). Ancak son y\u0131llarda yap\u0131lan \u00e7al\u0131\u015fmalar, \u00f6zel protein kodlayan baz\u0131 DNA kesitlerinin \u00a0insanlar ile di\u011fer hayvanlar aras\u0131nda biraz farkl\u0131l\u0131k g\u00f6sterebilece\u011fini ortaya \u00e7\u0131kard\u0131. Daha sa\u011flam veriler toplayabilme tekniklerinin geli\u015fmesi insan beyni ile di\u011fer t\u00fcrler aras\u0131ndaki n\u00fcanslar\u0131n \u00e7\u00f6z\u00fclebilmesine olanak sunuyor. \u00d6rne\u011fin, Allen Institute for Brain Science \u2018dan bilim insanlar\u0131 \u00a0yeti\u015fkin fare ve insan beynini de i\u00e7eren \u00e7e\u015fitli t\u00fcrlerin binlerce gen ekspresyonunun detayl\u0131 bir atlas\u0131n\u0131 geli\u015ftirdiler. Ge\u00e7ti\u011fimiz haftalarda\u00a0Nature Neuroscience\u2019da yay\u0131mlanan bir \u00e7al\u0131\u015fmada ara\u015ft\u0131rmac\u0131lar, insan populasyonunda da ortak olan gen ekspresyonu \u00f6rg\u00fclerine bakma i\u00e7in bu veri setlerini kulland\u0131lar. Ara\u015ft\u0131rmada alt\u0131 bireyde 132 beyin b\u00f6lgesinde ortak olan 20.000 genin 32 benzersiz i\u015faretini tan\u0131mlad\u0131lar (haritay\u0131 buradan inceleyebilirsiniz.) Bu \u00f6zg\u00fcn genetik kod bizim insan \u00f6zellikleri g\u00f6stermemize neyin sebep oldu\u011funa dair bir a\u00e7\u0131klama sa\u011flayabilir. Ara\u015ft\u0131rmac\u0131lar insanlar ile fareleri kar\u015f\u0131la\u015ft\u0131rd\u0131klar\u0131nda, n\u00f6ronlarla ili\u015fkili genlerin t\u00fcrler aras\u0131nda olduk\u00e7a iyi korunmu\u015f olmas\u0131na kar\u015f\u0131n, gliyal h\u00fccrelerle \u2013geni\u015f bir g\u00f6rev \u00e7e\u015fitlili\u011fine sahip n\u00f6ronal olmayan h\u00fccreler\u2013ili\u015fkili genlerin b\u00f6yle olmad\u0131\u011f\u0131n\u0131 g\u00f6rd\u00fcler. \u00d6te yandan, gliya ile ili\u015fkili gen \u00f6rg\u00fcs\u00fcn\u00fcn Alzheimer gibi beyin hastal\u0131klar\u0131n\u0131 kapsayan genlerle \u00f6rt\u00fc\u015ft\u00fc\u011f\u00fc bulgusuna eri\u015fildi. Bu bulgular da uzunca bir s\u00fcredir beynin destek h\u00fccreleri oldu\u011fu d\u00fc\u015f\u00fcn\u00fclen gliyal h\u00fccrelerin asl\u0131nda hastal\u0131kta ve geli\u015fimde \u00f6nemli bir role sahip oldu\u011funu ortaya \u00e7\u0131karan \u00e7al\u0131\u015fmalara g\u00fcncel desteler sunuyor. Bu bulgu ayn\u0131 zamanda beynin plastisitesine dair bir ba\u015fka \u00f6nemli \u00e7\u0131kar\u0131ma da sahip olabilir; gliya beynin \u015fekillenmesinde \u00f6nemli bir role sahip. Ancak bu durumun yaln\u0131zca insanlara \u00f6zg\u00fc m\u00fc, yoksa di\u011fer primatlarda da g\u00f6r\u00fcl\u00fcp g\u00f6r\u00fclmedi\u011fi noktas\u0131nda daha fazla analize ihtiya\u00e7lar\u0131 var. Plastisite e\u015fsiz bili\u015fsel yetilerimize sebep olan beynimizdeki \u00f6zel farkl\u0131l\u0131klar\u0131n alt\u0131nda yatan \u015fey olabilir. Ge\u00e7ti\u011fimiz aylarda\u00a0Proceedings of the National Academy of Sciences\u00a0\u2018da yay\u0131mlanan bir \u00e7al\u0131\u015fmada; insan beyninin genetik olarak daha az kal\u0131tsal olabilece\u011fi ve b\u00f6ylelikle de yak\u0131n akrabalar\u0131m\u0131z olan \u015fempanzelerden daha fazla plastik \u00f6zellikte olabilece\u011fi ileri s\u00fcr\u00fcl\u00fcyor. Yap\u0131lan bu \u00e7al\u0131\u015fmada, 218 insan ve 216 \u015fempanze beyninde genlerin beyin b\u00fcy\u00fckl\u00fc\u011f\u00fc ve organizasyonuna etkileri kar\u015f\u0131la\u015ft\u0131r\u0131ld\u0131. \u00c7al\u0131\u015fma sonunda beyin b\u00fcy\u00fckl\u00fc\u011f\u00fcn\u00fcn her iki t\u00fcrde de b\u00fcy\u00fck oranda kal\u0131tsal oldu\u011fu, serebral korteks organizasyonunun ise \u00a0insanlarda \u015fempanzelere k\u0131yasla genetik olarak daha az kontrol edildi\u011fi bulgusuna ula\u015f\u0131ld\u0131. Do\u011fum an\u0131nda beynimizin di\u011fer primat kuzenlerimize k\u0131yasla daha az geli\u015fmi\u015f olmas\u0131 ve bu durumun da bizler i\u00e7in \u00e7evremizin \u015fekillendirdi\u011fi uzun bir s\u00fcreci yaratmas\u0131 bu farkl\u0131l\u0131\u011f\u0131n muhtemel bir a\u00e7\u0131klamas\u0131 olabilir. Sonu\u00e7 olarak; fakl\u0131l\u0131\u011f\u0131n temelinde yatan \u015feyin tam olarak ne oldu\u011funu belirleyebilmek i\u00e7in daha fazla ara\u015ft\u0131rmaya ihtiyac\u0131m\u0131z var. \u0130nsanlar ile di\u011fer memeliler ve apelerin ortak \u00f6zelliklerine dair bilmedi\u011fimiz \u00e7ok \u015fey var.  Beynin sonradan gelen evrimine ili\u015fkin en ho\u015f g\u00f6r\u00fcn\u00fcmlerden biri de, belkemi\u011fi, arka beyin ve orta beyni a\u015fan \u00fc\u00e7 yeni tabakan\u0131n pe\u015fpe\u015fe geli\u015fmesinin ve uzmanla\u015fmas\u0131n\u0131n \u00f6yk\u00fcs\u00fcd\u00fcr. Her evrim ad\u0131m\u0131ndan sonra beynin eski b\u00f6l\u00fcmleri varl\u0131klar\u0131n\u0131 s\u00fcrd\u00fcr\u00fcr ve yeni duruma uydurulmalar\u0131 gerekir. Fakat yeni i\u015fler g\u00f6ren yeni bir tabaka eklenmi\u015ftir. (\u2026) MacLean \u201c\u00fc\u00e7l\u00fc beyin\u201d (\u0130ng.\u00a0 triune brain) ad\u0131n\u0131 verdi\u011fi, beynin yap\u0131s\u0131 ile evrimine ili\u015fkin g\u00f6zal\u0131c\u0131 bir model geli\u015ftirmi\u015ftir. O, \u201cKendimize ve d\u00fcnyaya birbirinden t\u00fcm\u00fcyle farkl\u0131 \u00fc\u00e7 zihniyet a\u00e7\u0131s\u0131ndan bakmak zorunday\u0131z,\u201d diyor. MacLean\u2019a g\u00f6re insan beyni \u201cbirbirine ba\u011fl\u0131 \u00fc\u00e7 biyolojik bilgisayar\u201d olup, bunlar\u0131n her birinin \u201ckendi \u00f6zel zekas\u0131, \u00f6znelli\u011fi, kendi yer ve zaman kavram\u0131, kendi belle\u011fi, motor ve di\u011fer i\u015flevleri vard\u0131r.\u201d Bu beyinlerden her biri, ayr\u0131 ve b\u00fcy\u00fck bir evrim basama\u011f\u0131na kar\u015f\u0131l\u0131k gelir. \u00dc\u00e7 beynin de n\u00f6roanatomik ve \u00e7al\u0131\u015fma a\u00e7\u0131s\u0131ndan birbirlerinden ayr\u0131ld\u0131\u011f\u0131 s\u00f6ylenir ve bunlar i\u00e7erdikleri n\u00f6rokimyasal \u201cdopamin\u201d ve \u201ckolinesteraz\u201d y\u00f6n\u00fcnden b\u00fcy\u00fck farkl\u0131l\u0131klar g\u00f6sterirler. \u2013 Carl Sagan (Cennetin Ejderleri)", "tags": ["beyin", "dokular (histoloji)"]},
{"source": "bilimfili.com", "url": "https://bilimfili.com/retweet-yapmak-ogrenmeyi-zorlastirip-hafizayi-zayiflatiyor-olabilir/", "category": "psikoloji", "date": "1 May\u0131s 2016", "title": "Retweet Yapmak, \u00d6\u011frenmeyi Zorla\u015ft\u0131r\u0131p Haf\u0131zay\u0131 Zay\u0131flat\u0131yor Olabilir", "content": "Dijital d\u00fcnyada art\u0131k bilgi parmaklar\u0131m\u0131z\u0131n ucunda, sosyal medyada a\u015fa\u011f\u0131 ya da yukar\u0131 kayd\u0131r\u0131lmak i\u00e7in bekliyorlar. Sosyal medyan\u0131n i\u015flevi, ilk yayg\u0131nla\u015fmaya ba\u015flad\u0131\u011f\u0131 y\u0131llarda halk aras\u0131nda \u2018ilkokul arkada\u015f\u0131n\u0131 bulma\u2019 olarak biliniyordu. Tabii ki sosyal medyan\u0131n tek g\u00f6revi ilkokul arkada\u015f\u0131m\u0131z\u0131 buldurmak de\u011fil. G\u00fcn ge\u00e7tik\u00e7e hayat\u0131m\u0131z\u0131n vazge\u00e7ilmez par\u00e7alar\u0131 haline gelen sosyal medya platformlar\u0131, muazzam yo\u011funlukta bilgi ak\u0131\u015f\u0131n\u0131 bar\u0131nd\u0131r\u0131yorlar. Bu ak\u0131\u015f i\u00e7erisinde; arkada\u015f \u00e7evremizden ve d\u00fcnyadan haberlerle beraber sanatsal, bilimsel ve k\u00fclt\u00fcrel bilgi payla\u015f\u0131mlar\u0131 da \u00e7ok b\u00fcy\u00fck bir yer tutuyor. G\u00fcnl\u00fck hayat\u0131n bir par\u00e7as\u0131 olan bu platformlar\u0131n insan \u00fczerindeki mental ve fizyolojik etkileri de, bilim insanlar\u0131n\u0131n ara\u015ft\u0131rma alanlar\u0131 i\u00e7erisinde yer al\u0131yor. Cornell University ve Beijing University\u2019den bilim insanlar\u0131n\u0131n y\u00fcr\u00fctt\u00fc\u011f\u00fc yeni bir ara\u015ft\u0131rman\u0131n bulgular\u0131na g\u00f6re; sosyal medya \u00fczerinde payla\u015f\u0131lm\u0131\u015f bilgiyi hemen geri payla\u015fmak bili\u015fsel a\u015f\u0131r\u0131 y\u00fcklenmeye sebep olup g\u00f6rd\u00fcklerinizi \u00f6\u011frenmenizi ve ak\u0131lda tutman\u0131z\u0131 zorla\u015ft\u0131r\u0131yor olabilir. Daha da k\u00f6t\u00fcs\u00fc bu a\u015f\u0131r\u0131 y\u00fckleme ger\u00e7ek hayata da ta\u015farak performans\u0131n d\u00fc\u015fmesine sebep olabilir. Cornell University\u2019de profes\u00f6r Qi Wang\u2019\u0131n belirtti\u011fine g\u00f6re; bir\u00e7ok insan art\u0131k orijinal fikirleri payla\u015fm\u0131yor. Yaln\u0131zca bir \u015fey g\u00f6r\u00fcyorlar ve arkada\u015flar\u0131na duyuruyorlar. Fakat bu payla\u015f\u0131m\u0131n bir dezavantaji olabilece\u011finin fark\u0131nda de\u011filler. Belki de bu payla\u015f\u0131mlar baz\u0131 \u015feyleri engelliyor olabilir. Computers in Human Behavior dergisinde yay\u0131mlanan ara\u015ft\u0131rman\u0131n bulgular\u0131, retweeting\u2019in\u00a0(Twitter\u2019da ba\u015fka bir ki\u015finin yazd\u0131\u011f\u0131 mesaj\u0131, kendi mesaj\u0131 olarak payla\u015fmak anlam\u0131na gelen s\u00f6zc\u00fck) \u00f6\u011frenme yetene\u011fini ve haf\u0131zay\u0131 zay\u0131flatabilece\u011fine\u00a0i\u015faret ediyor. Bu konunun \u00e7\u00f6z\u00fcmlenmesi i\u00e7in, Beijing University\u2019de \u00fcniversite \u00f6\u011frencilerinin dahil edildi\u011fi bir ara\u015ft\u0131rma y\u00fcr\u00fct\u00fcld\u00fc. Ara\u015ft\u0131rmada iki gruba ayr\u0131lan \u00f6\u011frenciler i\u00e7erisinden birinci gruba dahil olanlardan, Twitter e\u015fleni\u011fi Weibo \u00fczerinden okuduklar\u0131 mesajlar\u0131 isterlerse payla\u015f\u0131p istemezlerse de payla\u015fmadan bir sonraki mesaja ge\u00e7meleri istendi. \u0130kinci gruba dahil olan \u00f6\u011frencilerden ise mesajlar\u0131 yaln\u0131zca s\u0131ras\u0131yla okumalar\u0131 ve payla\u015fmamalar\u0131 istendi. Bir dizi mesaj bitirildikten sonra \u00f6\u011frencilere, okuduklar\u0131 mesajlar\u0131n i\u00e7eri\u011finden olu\u015fturulan bir online test verildi. Sonu\u00e7lara g\u00f6re; mesajlar\u0131 hemen payla\u015fmay\u0131 se\u00e7en \u00f6\u011frencilerin bu teste verdikleri yanl\u0131\u015f cevap say\u0131s\u0131, ayn\u0131 mesajlar\u0131 okuyan fakat payla\u015fma se\u00e7enekleri olmayan \u00f6\u011frencilere g\u00f6re iki kat daha fazlayd\u0131. Yani mesajlar\u0131 do\u011frudan payla\u015fanlar, mesajlar\u0131 daha az hat\u0131rl\u0131yorlard\u0131. Ara\u015ft\u0131rmac\u0131lar\u0131n \u00f6nermesine g\u00f6re; g\u00f6rd\u00fckleri mesaj\u0131 tekrar g\u00f6nderenler bili\u015fsel a\u015f\u0131r\u0131 y\u00fcklenmeden zarar g\u00f6r\u00fcyorlar. Payla\u015f\u0131p payla\u015fmama se\u00e7ene\u011fi yer ald\u0131\u011f\u0131 zaman, bu karar\u0131 vermenin kendisi bile bili\u015fsel kaynaklar\u0131 t\u00fcketiyor. Bu sonu\u00e7lardan sonra ikinci bir deneye daha ihtiya\u00e7 duyuldu. Birinci deneyle ayn\u0131 s\u00fcre\u00e7 i\u015fletildikten sonra da\u011f\u0131t\u0131lan test, bu sefer mesajlar\u0131 temel almay\u0131p, kat\u0131l\u0131mc\u0131lar\u0131n New Scientist\u2019de yay\u0131mlanan bir makaleyi kavrama performanslar\u0131n\u0131 \u00f6l\u00e7\u00fcyordu. Benzer \u015fekilde g\u00f6rd\u00fcklerini payla\u015fma se\u00e7ene\u011fi sunulmayan \u00f6\u011frencilerin performanslar\u0131, payla\u015fabilen \u00f6\u011frencilere g\u00f6re daha iyiydi. Wang: \u2018\u2019Payla\u015fmak bili\u015fsel a\u015f\u0131r\u0131 y\u00fcklenmeye yol a\u00e7\u0131yor ve bu durum da devam\u0131nda gelen g\u00f6revlerdeki performans\u0131 azalt\u0131yor. Ger\u00e7ek hayatta da \u00f6\u011frenciler internette s\u00f6rf yap\u0131p bilgi payla\u015f\u0131m\u0131nda bulunduktan hemen sonra bir test \u00e7\u00f6zd\u00fcklerinde, belki de en k\u00f6t\u00fc performanslar\u0131n\u0131 sergiliyorlar.\u201d Ara\u015ft\u0131rmac\u0131lara g\u00f6re, internet siteleri tasar\u0131mlar\u0131 yap\u0131l\u0131rken aray\u00fczler dikkatli olu\u015fturulmal\u0131, tasar\u0131mlar basit ve yap\u0131lan i\u015fle alakal\u0131 olmal\u0131. Tabii ki bu sonu\u00e7lar Twitter benzeri bir uygulaman\u0131n \u00fczerinden al\u0131nd\u0131\u011f\u0131 i\u00e7in, geni\u015f bir skaladaki parametreleri de\u011ferlendirme imkan\u0131 yok. Bu konuda da ak\u0131llara her t\u00fcrl\u00fc payla\u015f\u0131m\u0131n ayn\u0131 etkiyi yarat\u0131p yaratmayaca\u011f\u0131 sorusu geliyor. Yak\u0131n zamanda yap\u0131lacak ara\u015ft\u0131rmalarla belki bu sorumuzun yan\u0131t\u0131n\u0131 da \u00f6\u011frenebiliriz. Kaynak: Cornell University. (2016, April 29). Chances are you don\u2019t remember what you just retweeted: Experiments show \u2018retweeting\u2019 can interfere with learning and memory, both online and off. ScienceDaily. Retrieved April 30, 2016 from www.sciencedaily.com/releases/2016/04/160429095028.htm", "tags": ["bellek (haf\u0131za)", "\u00f6\u011frenme", "sosyal medya"]},
{"source": "bilimfili.com", "url": "https://bilimfili.com/bazi-insanlari-neden-urpertici-buluruz/", "category": "psikoloji", "date": "1 May\u0131s 2016", "title": "Baz\u0131 \u0130nsanlar\u0131 Neden \u00dcrpertici Buluruz?", "content": "\u00c7ok yak\u0131n\u0131n\u0131zda oturuyor ya da tuhaf bir bi\u00e7imde g\u00fcl\u00fcyor\u2026 Her ne durumda olursa olsun, fark\u0131ndas\u0131n\u0131z ve rahats\u0131z oluyorsunuz. Baz\u0131 insanlar\u0131 \u00fcrpertici bulmak olduk\u00e7a yayg\u0131n bir deneyim ve bu duyguya dair psikologlar herhangi bir \u00e7al\u0131\u015fma y\u00fcr\u00fctmemi\u015flerdi. New Ideas in Psychology\u2018de yay\u0131mlanan yeni bir \u00e7al\u0131\u015fmaya g\u00f6re; herhangi bir insan\u0131n bir tehdit olabilece\u011fini d\u00fc\u015f\u00fcnd\u00fc\u011f\u00fcm\u00fczde ama bu durumdan pek de emin olmad\u0131\u011f\u0131m\u0131zda; hissetti\u011fimiz duygu; \u00fcrpermek \u2013belirsizli\u011fin bizde b\u0131rakt\u0131\u011f\u0131 tedirginlik hali\u2013 oluyor. 1341 insanla (ortalama 29 ya\u015flar\u0131ndaki 312\u2019si erkek olan) y\u00fcr\u00fct\u00fclen \u00e7al\u0131\u015fmada, kat\u0131l\u0131mc\u0131lardan, \u00fcrpertici bir ki\u015finin g\u00f6sterebilece\u011fi 44 farkl\u0131 davran\u0131\u015f \u00f6rg\u00fcs\u00fcn\u00fc (\u00f6rne\u011fin; g\u00f6z temas\u0131ndan ka\u00e7\u0131nmak gibi) ve farkl\u0131 u\u011fra\u015f ya da hobilerin \u00fcrpertici olmalar\u0131na g\u00f6re oylamalar\u0131 istendi. \u00c7e\u015fitli davran\u0131\u015flar ve d\u0131\u015f g\u00f6r\u00fcn\u00fc\u015fler; kat\u0131l\u0131mc\u0131lar\u0131n oylad\u0131\u011f\u0131 \u00fcrpertici insan karakteristikleriyle \u00a0tutarl\u0131 bir bi\u00e7imde uyu\u015fma g\u00f6sterdi. Bu karakteristikler;\u00a0\u00e7ok yak\u0131nda durmak, ya\u011fl\u0131 sa\u00e7lar, ola\u011fan d\u0131\u015f\u0131 g\u00fcl\u00fc\u015f, \u015fi\u015fkin g\u00f6zler, mental bir hastal\u0131\u011fa sahiplik, uzun parmakl\u0131l\u0131k, d\u00fczensiz sa\u00e7lar, soluk deri, g\u00f6z alt\u0131 torbalar\u0131, tuhaf ve kirli k\u0131yafetler, s\u0131kl\u0131kla dudaklar\u0131n\u0131 yalamak, istenmeyen cinsel ilgi g\u00f6stermek, foto\u011fraf \u00e7ekinmek istemek, a\u015f\u0131r\u0131 zay\u0131f olmak gibi hal ve g\u00f6r\u00fcn\u00fc\u015fleri i\u00e7eriyor. \u00d6te yandan, kat\u0131l\u0131mc\u0131lar\u0131n \u2013hem erkek hem de kad\u0131nlar\u2013 b\u00fcy\u00fck \u00e7o\u011funlu\u011fu tipik bir \u00fcrpertici ki\u015finin, erkek olmas\u0131n\u0131n daha muhtemel oldu\u011funu belirtiyorlar. Ara\u015ft\u0131rmaya g\u00f6re, bu karakteristiklere sahip insanlar a\u00e7\u0131k bir \u015fekilde tehditk\u00e2r olmasalar da, ola\u011fan olmayan s\u00f6zs\u00fcz davran\u0131\u015f bi\u00e7imleri, tuhaf duygusal karakteristikler ya da ola\u011fan d\u0131\u015f\u0131 fiziksel karakteristiklerin sergilenmesi, ki\u015finin rahats\u0131z edici insan\u0131 saptamas\u0131nda etkinlik g\u00f6steriyor. Bunun yan\u0131 s\u0131ra, en \u015f\u00fcpheci yakla\u015f\u0131lan meslekler ise; s\u0131ras\u0131yla, palya\u00e7olar, hayvan pelu\u015fu giymi\u015f ki\u015filer, \u201csex\u00a0shop\u201d\u00a0sahipleri, cenaze kald\u0131r\u0131c\u0131s\u0131 olurken, en az \u00fcrpertici bulunan meslek ise meteoroloji uzmanlar\u0131 oldu. En \u00fcrpertici hobiler ise; koleksiyonculuk (\u00f6zellikle de t\u0131rnak gibi v\u00fccut par\u00e7alar\u0131 ya da b\u00f6cek koleksiyoncular\u0131 gibi) ya da di\u011fer insanlar\u0131 izleyerek, onlar\u0131 foto\u011fraflamak \u015feklinde s\u0131ralan\u0131yor. Ara\u015ft\u0131rmac\u0131lar\u0131n; \u00fcrpertininin, belirsizlikten kaynakland\u0131\u011f\u0131 hipotezleriyle tutarl\u0131 bir bi\u00e7imde, kat\u0131l\u0131mc\u0131lar; \u00fcrperti duyduklar\u0131 ki\u015finin nas\u0131l davranaca\u011f\u0131n\u0131 \u00f6nceden kestiremedikleri i\u00e7in rahats\u0131z hissettiklerini belirttiler. Bu ara\u015ft\u0131rman\u0131n sizinle ilgili olmad\u0131\u011f\u0131n\u0131 d\u00fc\u015f\u00fcnebilirsiniz, ancak akl\u0131n\u0131zda bulundurman\u0131z gereken bir nokta var; kat\u0131l\u0131mc\u0131lar\u0131n b\u00fcy\u00fck \u00e7o\u011funlu\u011funun \u00fcrpertici buldu\u011fu ki\u015filer, kendilerinin \u00fcrpertici oldu\u011funun fark\u0131nda de\u011fil Ara\u015ft\u0131rma Referans\u0131:\u00a0McAndrew, Francis T., and Sara S. Koehnke. \u201cOn the nature of creepiness.\u201dNew Ideas in Psychology 43 (2016): 10-15.", "tags": ["d\u00fc\u015f\u00fcnceler", "insan davran\u0131\u015flar\u0131 (davran\u0131\u015f bilimleri)", "toplumbilim (sosyoloji)"]},
{"source": "bilimfili.com", "url": "https://bilimfili.com/kisilik-bakimindan-bonobolara-kiyasla-sempanzelere-daha-cok-benziyoruz/", "category": "psikoloji", "date": "15 May\u0131s 2016", "title": "Ki\u015filik Bak\u0131m\u0131ndan \u015eempanzelere Daha \u00c7ok Benziyoruz", "content": "Bonobolar, sakin, uysal ve \u015fehvet dolu topluluklara sahip olmalar\u0131 bak\u0131m\u0131ndan di\u011fer b\u00fcy\u00fck apeler aras\u0131nda olduk\u00e7a \u00fcnl\u00fcd\u00fcr. \u00d6te yandan \u015fempanzeler ise daha sald\u0131rgan e\u011filimleriyle me\u015fhurdur. Fakat farklar\u0131 her ne olursa olsun, yap\u0131lan bir ara\u015ft\u0131rmaya g\u00f6re bonobolar; \u015fempanzeler ve insanlar ile benzer ki\u015filik \u00f6zelliklerine sahip. Hayvanat bah\u00e7elerinde tutsak edilmi\u015f 150\u2019den fazla bonobo \u00fczerinde yap\u0131lan ara\u015ft\u0131rman\u0131n ard\u0131ndan, bilim insanlar\u0131 apelerin 6 temel ki\u015filik \u00f6zelliklerine sahip oldu\u011fu bulgusuna ula\u015ft\u0131lar. Bu ki\u015filik \u00f6zelliklerinden 4\u2019\u00fc insanlarla ortak \u00f6zellikler ve bu da her \u00fc\u00e7 t\u00fcr\u00fcn ki\u015filik \u00f6zellikleri bak\u0131m\u0131ndan geni\u015f benzerlikler g\u00f6sterdi\u011fini ortaya koyarken, baz\u0131 temel farkl\u0131l\u0131klar da s\u00f6z konusu. Bonobo ve \u015fempanzeler, insan\u0131n ya\u015fayan en yak\u0131n akrabalar\u0131d\u0131r ve yakla\u015f\u0131k 6 milyon y\u0131l \u00f6nce ortak bir atadan evrimle\u015fmi\u015flerdir. \u015eempanzelere k\u0131yasla bonobolar daha az agresiftirler ve risk almaktan daha fazla ka\u00e7\u0131n\u0131rlar, bu da bilim insanlar\u0131n\u0131\u00a0ba\u015fka ne gibi farkl\u0131l\u0131klar\u0131n s\u00f6z konusu oldu\u011fu noktas\u0131nda\u00a0ara\u015ft\u0131rmaya sevketti. Psikologlar, insan ki\u015filik \u00f6zelliklerini; deneyime a\u00e7\u0131kl\u0131k, nevrotiklik, sorumluluk g\u00fcd\u00fcs\u00fcyle hareket etme, d\u0131\u015fad\u00f6n\u00fckl\u00fck (ekstraversiyon) ve uygunluk \u015feklinde be\u015f\u00a0geni\u015f ba\u015fl\u0131\u011fa b\u00f6ler. Bu da; bir\u00e7ok ki\u015fisel \u00f6zelli\u011fin ayn\u0131 ba\u015fl\u0131kta grupland\u0131r\u0131lan di\u011ferleriyle ili\u015fkili oldu\u011fu anlam\u0131na gelir. Dolay\u0131s\u0131yla, sosyal bir insan\u0131n; daha sakin ya da kendini hissettiren ya da d\u0131\u015fad\u00f6n\u00fckl\u00fckle ba\u011flant\u0131l\u0131 di\u011fer \u00f6zelliklere sahip olmas\u0131 daha muhtemeldir. Ge\u00e7mi\u015fte yap\u0131lan \u00e7al\u0131\u015fmalarda, ara\u015ft\u0131rmac\u0131lar bu ili\u015fkisel benzerlik testini \u015fempanzelere de uygulam\u0131\u015f ve s\u00f6z konusu be\u015f b\u00fcy\u00fck ba\u015fl\u0131\u011f\u0131n \u015fempanzelerde de g\u00f6r\u00fcld\u00fc\u011f\u00fcn\u00fc ancak \u015fempanzelerin rekabet\u00e7i maharet ile ili\u015fkili \u00f6zellikleri de i\u00e7eren bask\u0131nl\u0131k ad\u0131 alt\u0131nda ba\u015fka bir ba\u015fl\u0131\u011fa daha sahip olduklar\u0131 bulgusuna ula\u015ft\u0131lar. Ara\u015ft\u0131rma ekibi, \u00f6l\u00e7ekleri, bu defa bonobolar\u0131n esir tutuldu\u011fu hayvanat bah\u00e7elerine g\u00f6nderdi ve bak\u0131c\u0131lardan bonobolardaki korkusuzuluk, sak\u0131nganl\u0131k, direngenlik, inovasyon ve oyun oynama isteklili\u011fi gibi 54 farkl\u0131 \u00f6zelli\u011fi s\u0131ralamalar\u0131n\u0131 istediler. \u015eempanzelerde oldu\u011fu gibi, bonobo ki\u015filik \u00f6zellikleri de sorumluluk duygusu ile hareket etme, giri\u015fkenlik, a\u00e7\u0131kl\u0131k, uygunluk, nezaket ve d\u0131\u015fad\u00f6n\u00fckl\u00fck olarak alt\u0131 ba\u015fl\u0131kta k\u00fcmelendi. Bonobolardaki giri\u015fkenlik \u015fempanzelerdeki bask\u0131nl\u0131\u011fa benziyor. A\u015f\u0131r\u0131 giri\u015fken bonobolar daha ba\u011f\u0131ms\u0131z, daha kendinden emin ve di\u011fer \u00fcyelerden yiyecek \u00e7almaya ya da zorbal\u0131k yapmaya daha e\u011filimliler. Bonobolardaki sorumluluk duygusu ile hareket etme bi\u00e7imi ise \u015fempanzelerdekine benzer ve daha az agresyon ve daha \u00f6ng\u00f6r\u00fclebilir davran\u0131\u015flar ile ba\u011flant\u0131l\u0131. Nezaket ise apeleri odaklanm\u0131\u015f ve direngen yapan nitelikleri ima ediyor. \u015eempanze ve insanlarda, nezaket bir nevi d\u00fc\u015f\u00fck agresyon ve \u00f6ng\u00f6r\u00fclebilirlikle birlikte sorumluluk duygusu ile hareket etme \u015feklindedir. Fakat bonobolarda ise nezaket kopuktur ve ayr\u0131 bir unsur olu\u015fturuyor. Sonu\u00e7lar\u0131n g\u00f6sterdi\u011fine g\u00f6re; bizler, \u015fempanzelerle be\u015f ortak\u00a0ki\u015filik \u00f6zelli\u011fi g\u00f6sterirken, bonobolarla d\u00f6rt ortak ba\u015fl\u0131\u011fa sahibiz. Yani ki\u015filik \u00f6zelliklerimiz bak\u0131m\u0131ndan bonobolara k\u0131yasla daha \u00e7ok \u015fempanzelere benziyoruz. Ara\u015ft\u0131rmac\u0131lara g\u00f6re; atasal ki\u015filik \u00f6zelliklerimizin de \u015fempanzelerdekine benzer bir bi\u00e7imde olmas\u0131 muhtemel. E\u011fer \u00f6yleyse, yakla\u015f\u0131k 6 milyon y\u0131l \u00f6nce ya\u015fam\u0131\u015f olan her \u00fc\u00e7 t\u00fcr\u00fcn de ortak atas\u0131n\u0131n daha \u00e7ok \u015fempanze benzeri bir ki\u015filik yap\u0131s\u0131na sahip olabildi\u011fini d\u00fc\u015f\u00fcnebiliriz. Psychological Science \u2018da yay\u0131mlanan \u00e7al\u0131\u015fmaya g\u00f6re; evrimsel s\u00fcre\u00e7te, bonobolar nezaket a\u00e7\u0131s\u0131ndan ayr\u0131\u015fma g\u00f6stermi\u015fler. \u00d6te yandan insanlar da \u015fempanzelerdeki gibi \u00e7ok g\u00fc\u00e7l\u00fc bir bask\u0131nl\u0131k boyutu g\u00f6stermediklerinden kuzenlerimizden bu a\u00e7\u0131dan ayr\u0131\u015fma g\u00f6stermi\u015fler.  \u00a0 Rekabet ve i\u015fbirli\u011fi gibi, bencillik ve sosyallik gibi, \u00e7eki\u015fme ve uyum gibi birbiriyle \u00e7eli\u015fen toplumsal e\u011filimler i\u00e7in de ge\u00e7erlidir bu. Herkes belli bir ortalama etraf\u0131nda dengelenmi\u015ftir. Bencillik ka\u00e7\u0131n\u0131lmaz ve gereklidir ama bir noktaya kadar. \u0130nsan do\u011fas\u0131na Janus ba\u015f\u0131 derken kastetti\u011fim buydu: Kendi \u00e7\u0131karlar\u0131m\u0131z\u0131 d\u00fc\u015f\u00fcnme ve iyi ge\u00e7inme ihtiyac\u0131 gibi kar\u015f\u0131t g\u00fc\u00e7lerin \u00fcr\u00fcn\u00fcy\u00fcz. Benim ikinciyi daha fazla vurgulamam\u0131n sebebi, geleneksel olarak hep birincinin vurgulanmas\u0131. \u0130kisi de birbiriyle yakinen ba\u011flant\u0131l\u0131 ve hayatta kalmaya katk\u0131lar\u0131 var. Bir kavgadan sonra uzla\u015fmak gibi bar\u0131\u015f\u0131 m\u00fcmk\u00fcn k\u0131lan \u00f6zellikler bile \u00e7at\u0131\u015fman\u0131n yoklu\u011funda asla geli\u015femezlerdi. \u0130ki kutuplu bir d\u00fcnyada her \u00f6zellik z\u0131tt\u0131na i\u015faret eder. (\u2026) \u0130nsan do\u011fas\u0131 da esasen \u00e7okboyutludur ve ayn\u0131 \u015fey \u015fempanze ve bonobo do\u011fas\u0131 i\u00e7in de ge\u00e7erlidir. \u015eempanzelerin do\u011fas\u0131 daha \u015fiddete meyilli, bonobolar\u0131nki daha bar\u0131\u015f\u00e7\u0131l olsa da \u015fempanzeler \u00e7at\u0131\u015fma \u00e7\u00f6zebilir, bonobolar da rekabet edebilir. Asl\u0131nda \u015fempanzelerin bariz \u015fiddet e\u011filimi d\u00fc\u015f\u00fcn\u00fcld\u00fc\u011f\u00fcnde bar\u0131\u015fmay\u0131 bilmeleri daha da etkileyicidir. \u0130ki maymun da her iki e\u011filimi birden ta\u015f\u0131r ama farkl\u0131 bir dengeye ula\u015fm\u0131\u015flard\u0131r. Hem \u015fempanzelere nazaran daha sistematik bir gaddarl\u0131\u011f\u0131m\u0131z oldu\u011fundan, hem de bonobolara nazaran daha empatik oldu\u011fumuzdan, en iki kutuplu maymun biziz. Toplumlar\u0131m\u0131z asla t\u00fcm\u00fcyle bar\u0131\u015f\u00e7\u0131l, t\u00fcm\u00fcyle rekabet\u00e7i de\u011fildir, safi bencillikle ya da m\u00fckemmel bir ahlakla y\u00f6netilmezler. Do\u011fada saf durumlar yoktur. \u0130nsan toplumu i\u00e7in do\u011fru olan insan do\u011fas\u0131 i\u00e7in de do\u011frudur. Hem iyilik hem zalimlik, hem asalet hem baya\u011f\u0131l\u0131k bir arada olabilir -bazen ayn\u0131 insanda. \u00c7eli\u015fkilerle doluyuzdur ama \u00e7o\u011fu ehlile\u015fmi\u015ftir. \u2013 Frans de Waal (\u0130\u00e7imizdeki Maymun \u2013 ISBN: 9789753426879)", "tags": ["Eteneli-memeliler alts\u0131n\u0131f\u0131 (Eutheria)", "hayvan davran\u0131\u015flar\u0131 (etoloji)", "hayvanbilim (zooloji)", "insan davran\u0131\u015flar\u0131 (davran\u0131\u015f bilimleri)", "insan evrimi", "insanbilim (antropoloji)", "Memeliler s\u0131n\u0131f\u0131 (Mammalia)", "primatoloji"]},
{"source": "bilimfili.com", "url": "https://bilimfili.com/sarisinlari-aptal-sanma-aptalligi/", "category": "psikoloji", "date": "25 Mart 2016", "title": "Sar\u0131\u015f\u0131nlar\u0131 Aptal Sanma Aptall\u0131\u011f\u0131", "content": "Ayr\u0131mc\u0131l\u0131\u011f\u0131n, do\u011fru veya yanl\u0131\u015f olmas\u0131n\u0131n \u00f6tesinde \u201cger\u00e7ek\u201d oldu\u011fu bir d\u00fcnyada, \u201captal sar\u0131\u015f\u0131n\u201d alg\u0131sal varsay\u0131m\u0131 \u00fczerinden yap\u0131lan ayr\u0131mc\u0131l\u0131k,\u00a0ayr\u0131mc\u0131l\u0131\u011f\u0131n en basit \u015fekli belki de.. Kimi zaman ger\u00e7ek sar\u0131\u015f\u0131nlar\u0131n bile \u015fik\u00e2yet\u00e7i olmak bir yana, toplumun bi\u00e7ti\u011fi bu olumsuz yarg\u0131y\u0131 benimseyerek t\u00fcrl\u00fc davran\u0131\u015f bi\u00e7imleri geli\u015ftirdikleri, hatta \u00e7e\u015fitli durumlarda bundan yarar sa\u011flad\u0131klar\u0131n\u0131 s\u00f6yleyebiliriz. Ancak g\u00f6zleme dayal\u0131 bilim ve istatisti\u011fin ortak merce\u011finden bak\u0131ld\u0131\u011f\u0131nda bu yak\u0131\u015ft\u0131rma tamamen as\u0131ls\u0131z oldu\u011fu ortaya \u00e7\u0131kt\u0131. Amerikan toplumunun sosyobiyolojik dokusunu \u00e7al\u0131\u015fma hayat\u0131 bak\u0131\u015f a\u00e7\u0131s\u0131yla y\u0131llar boyunca izleyen bir mikroskop olarak tan\u0131mlayabilece\u011fimiz Amerikan \u00c7al\u0131\u015fma \u0130statistikleri B\u00fcrosu (U.S. Bureau of Labor Statistics), Ulusal Boylamsal Ara\u015ft\u0131rmalar (National Longitudinal Surveys) serisinin, 1979 y\u0131l\u0131nda 14-22 ya\u015f aral\u0131\u011f\u0131nda olan gen\u00e7lerin takibiyle \u015fekillenen NLSY79 incelemesinin son sonu\u00e7lar\u0131n\u0131 2012 y\u0131l\u0131nda a\u00e7\u0131klad\u0131. NLSY79 sonu\u00e7lar\u0131n\u0131 inceleyen Ohio \u00dcniversitesi akademisyeni Prof.Jay Zagorsky, bir alt grup analizi yaparak sa\u00e7 rengi de\u011fi\u015fkenini zek\u00e2 boyutunda say\u0131salla\u015ft\u0131rd\u0131. Do\u011fal sa\u00e7 rengi ile IQ (Intelligence Quotient \u2013 Zek\u00e2 Katsay\u0131s\u0131) aras\u0131ndaki de\u011ferlendirmede \u0131rksal farkl\u0131l\u0131klar\u0131 bertaraf etmek i\u00e7in siyah ve Latin k\u00f6kenlileri inceleme d\u0131\u015f\u0131nda b\u0131rakarak beyaz \u0131rktaki sar\u0131\u015f\u0131nl\u0131k/zek\u00e2 ili\u015fkisi \u00fczerine yorum yapmay\u0131 olas\u0131 k\u0131lan bu \u00e7al\u0131\u015fma sonu\u00e7lar\u0131 yayg\u0131n kan\u0131y\u0131 bo\u015fa \u00e7\u0131kartt\u0131. Sar\u0131\u015f\u0131n, kahverengi, k\u0131z\u0131l ve siyah sa\u00e7l\u0131 kad\u0131nlar\u0131n ortalama IQ de\u011ferleri s\u0131ras\u0131yla 103.2, 102.7, 101.2 ve 100.5 olarak bulundu. Benzer sonu\u00e7lar sar\u0131\u015f\u0131n erkekler i\u00e7in de ge\u00e7erliydi. Say\u0131lar\u0131n sar\u0131\u015f\u0131nlar lehine g\u00f6r\u00fcn\u00fc\u015f\u00fcn\u00fcn istatistiksel anlaml\u0131 bir fark\u0131 yans\u0131tmad\u0131\u011f\u0131n\u0131 belirtelim. Bu kesit \u00e7al\u0131\u015fmas\u0131na g\u00f6re sar\u0131\u015f\u0131nlar\u0131n daha zeki ve ak\u0131ll\u0131 oldu\u011funu varsaymak elbette olas\u0131 de\u011fil. Ancak \u201captal sar\u0131\u015f\u0131n\u201d tabirinin kendisinin bir \u015faka oldu\u011funu g\u00f6stermesi a\u00e7\u0131s\u0131ndan de\u011ferli bir veri kabul edilebilir. Sar\u0131\u015f\u0131nlara zek\u00e2lar\u0131 a\u00e7\u0131s\u0131ndan ay\u0131r\u0131mc\u0131l\u0131k yapmamak gereklili\u011fi \u00f6tesinde onlara kar\u015f\u0131 \u201ctedbirli\u201d davranmak \u00f6nerilebilir. Referans:", "tags": ["cinsiyet\u00e7ilik", "cinsiyete \u00f6zg\u00fc konular", "d\u00fc\u015f\u00fcnceler", "zeka"]},
{"source": "bilimfili.com", "url": "https://bilimfili.com/heyecanlandigimizda-neden-midemizde-kelebekler-ucusur/", "category": "psikoloji", "date": "25 Mart 2016", "title": "Heyecanland\u0131\u011f\u0131m\u0131zda Neden Midemizde Kelebekler U\u00e7u\u015fur?", "content": "A\u015f\u0131k oldu\u011funuz birisinin, birden kar\u015f\u0131n\u0131za \u00e7\u0131kt\u0131\u011f\u0131n\u0131 d\u00fc\u015f\u00fcn\u00fcn. Ne hissedersiniz? Kalbiniz muhtemelen h\u0131zla atmaya ba\u015flar, heyecanlan\u0131rs\u0131n\u0131z, avu\u00e7lar\u0131n\u0131z terler ve karn\u0131n\u0131zda tatl\u0131 bir s\u0131z\u0131 hissedersiniz. Peki, karn\u0131n\u0131zda hissetti\u011finiz bu s\u0131z\u0131n\u0131n ya da v\u00fccudunuzda hissetti\u011finiz bu de\u011fi\u015fimlerin sebebi nedir? \u00dcnl\u00fc bir filozof ve psikolog olan\u00a0William James, 1884 y\u0131l\u0131nda olduk\u00e7a radikal bir hipotez sundu. Sa\u011fduyuya g\u00f6re, \u015fans\u0131z bir olay ya\u015fad\u0131\u011f\u0131m\u0131zda \u00fcz\u00fcl\u00fcp a\u011flar\u0131z ve bir ay\u0131yla kar\u015f\u0131la\u015ft\u0131\u011f\u0131m\u0131zda da korkup ka\u00e7ar\u0131z. Ayr\u0131ca bir rakibimiz taraf\u0131ndan hakarete u\u011frad\u0131\u011f\u0131m\u0131zda sinirleniriz ve kavga ederiz. Fakat James bu g\u00f6r\u00fc\u015f\u00fc ele\u015ftiriyor. Bu tan\u0131mlamada,\u00a0\u00f6rne\u011fin ka\u00e7ma durumuna yol a\u00e7an etmek korkmakt\u0131r. Yani, ka\u00e7mam\u0131z i\u00e7in gerekli olan zihinsel g\u00fcd\u00fc korkmakt\u0131r. Ayr\u0131ca yine bu g\u00f6r\u00fc\u015ften, ka\u00e7ma hali olmadan da korkman\u0131n ger\u00e7ekle\u015febilece\u011fi \u00e7\u0131kart\u0131labilir. James\u2019e g\u00f6re; neden sonu\u00e7 ili\u015fkisi olarak kurdu\u011fumuz bu durumlar\u0131n s\u0131ralamas\u0131 asl\u0131nda do\u011fru de\u011fil (\u00fcz\u00fclmek-a\u011flamak, korkmak-ka\u00e7mak ve sinirlenmek-kavga etmek gibi). James\u2019e g\u00f6re, yaln\u0131zca fizyolojik nedenler g\u00fcd\u00fcleyici olabilir. Yani a\u011flad\u0131\u011f\u0131m\u0131z i\u00e7in kendimizi \u00fczg\u00fcn hissederiz, kavga etti\u011fimiz i\u00e7in sinirleniriz ya da titredi\u011fimiz i\u00e7in korkar\u0131z. Ayr\u0131ca, yine James\u2019in \u00f6ne s\u00fcrd\u00fc\u011f\u00fcne g\u00f6re; bu fizyolojik sonu\u00e7lar\u0131 ortaya \u00e7\u0131kartan da duygunun bilincidir. Yani James\u2019in kendi betimlemesiyle: \u2018\u2019Uyaran olgunun yaratt\u0131\u011f\u0131 alg\u0131y\u0131 takip eden bedensel de\u011fi\u015fimler ve ortaya \u00e7\u0131kan bu de\u011fi\u015fimlerin hissedilmesi duygudur.\u2018\u2019 Duygular ve v\u00fccudumuzdaki bu etkinin ba\u011flant\u0131s\u0131n\u0131n\u00a0incelenmesi i\u00e7in, \u00e7ok detayl\u0131 \u00e7al\u0131\u015fmalar gerekiyor. Journal of Neuroscience\u2019da yay\u0131mlanan bir \u00e7al\u0131\u015fmada, asl\u0131nda tam olarak da bizim sordu\u011fumuz soruya cevap aranm\u0131\u015f. Bilim insanlar\u0131 yapt\u0131klar\u0131 \u00e7al\u0131\u015fmada, ara\u015ft\u0131rmaya dahil olan kat\u0131l\u0131mc\u0131lara rahats\u0131z edici videolar izlettiler ve ayn\u0131 zamanda da kat\u0131l\u0131mc\u0131lar\u0131n mide, kalp ve beyin aktivitelerini g\u00f6zlemlediler. Videolar\u0131n bir k\u0131sm\u0131 i\u011frenmeyi tetikleyecek a\u00e7\u0131k ameliyat videolar\u0131ndan olu\u015fuyordu. \u0130kinci set videolar ise, insanlar\u0131n yedikleri tiksindirici yiyeceklerle i\u011frenmeyi tetikliyordu. Bu iki grup video da, ayn\u0131 duygu yo\u011funlu\u011funun \u00fcretilmesine sebep oldu. Fakat bu videolara verilen v\u00fccut reaksiyonlar\u0131 farkl\u0131yd\u0131. \u00d6rne\u011fin ameliyat videolar\u0131 daha \u00e7ok kalp at\u0131\u015f h\u0131z\u0131n\u0131 art\u0131r\u0131rken, tiksindirici yiyeceklerin yendi\u011fi videolar daha \u00e7ok mide bulant\u0131s\u0131na sebep oldu. Ara\u015ft\u0131rmac\u0131lar kat\u0131l\u0131mc\u0131lar\u0131n beyinlerini incelediklerinde ise, iki grup videonun beyinde etkiledi\u011fi b\u00f6lgelerin birbirlerinden yaln\u0131zca \u00e7ok az farkl\u0131 oldu\u011funun bulgular\u0131na ula\u015ft\u0131lar. Bu k\u00fc\u00e7\u00fck farkl\u0131l\u0131klar, v\u00fccut \u00fczerinde olu\u015fan etkinin de\u011fi\u015fmesiyle do\u011frudan ili\u015fkili. Daha da detayland\u0131racak olursak, iki tip video da izlenirken beynin \u00f6n k\u0131sm\u0131ndaki ins\u00fcler korteksin farkl\u0131 ve belirli b\u00f6lgeleri aktif hale getirdi. Bu deneylerin \u00f6nermesine g\u00f6re de; i\u00e7 organlar\u0131m\u0131z\u0131n de\u011fi\u015fen durumlar\u0131 beynimizde anl\u0131k olarak/an ve an g\u00f6zlemlenebilir. Fakat hala bu a\u00e7\u0131klamalar sorumuzun cevab\u0131 de\u011fil. Yani \u2018\u2019Yumurta m\u0131 tavuktan yoksa tavuk mu yumurtadan \u00e7\u0131kar\u2019\u2019 sorusunun benzeri, \u2018\u2019Beynin aktivesi mi v\u00fccuttaki de\u011fi\u015fiklikleri olu\u015fturuyor yoksa v\u00fccuttaki de\u011fi\u015fiklikler mi duyguyu ve beyin aktivitesini olu\u015fturuyor?\u2019\u2019 Ya da di\u011fer bir soru; beyin ve v\u00fccut aras\u0131ndaki bir geri besleme mekanizmas\u0131 m\u0131 duygular\u0131m\u0131z\u0131 olu\u015fturuyor olabilir mi? Belki de bu durum, bazen duygular\u0131m\u0131z\u0131n kontrolden \u00e7\u0131kmas\u0131n\u0131n bir a\u00e7\u0131klamas\u0131d\u0131r. Asl\u0131nda yukar\u0131da sorulan sorunun \u00e7evresinde verdi\u011fimiz bilgiler, duygular\u0131n kontrol edilebilmesi a\u00e7\u0131s\u0131ndan da bir ipucu verebilir. Karanl\u0131kta \u0131sl\u0131k \u00e7almak, duygusal bir \u015fiir okumaktan daha faydal\u0131 olabilir; \u0131sl\u0131k \u00e7alman\u0131n yarataca\u011f\u0131 etki, korkunun v\u00fccut \u00fczerindeki g\u00f6stergelerinin a\u00e7\u0131\u011fa \u00e7\u0131kmas\u0131n\u0131 engelleyebilir. Benzer \u015fekilde ve hep \u00f6nerildi\u011fi gibi, ona kadar saymak ve derin nefes almak panik ya da k\u0131zg\u0131nl\u0131k duygular\u0131n\u0131n uzakla\u015fmas\u0131n\u0131 sa\u011flayabilir. James\u2019in \u00f6ne s\u00fcrd\u00fc\u011f\u00fc bu fikrin uygulamas\u0131 i\u00e7in kendi hayat\u0131n\u0131zdan da bir\u00e7ok \u00f6rnek bulabilirsiniz tabii ki. \u00d6nemli bir s\u0131navdan \u00f6nce, a\u015f\u0131k oldu\u011fumuz ki\u015fiyle kar\u015f\u0131la\u015ft\u0131\u011f\u0131m\u0131zda, bir haber bekledi\u011fimizde, ormanda\u00a0y\u00fcr\u00fcy\u00fc\u015f yaparken bir ay\u0131yla kar\u015f\u0131la\u015ft\u0131\u011f\u0131m\u0131zda\u00a0k\u0131sacas\u0131\u00a0bizi heyecanland\u0131racak her durumda midemizin i\u00e7erisinde kelebekler u\u00e7tu\u011fu hissine kap\u0131labiliriz. Peki v\u00fccudumuzun i\u00e7erisinde ne oluyor da b\u00f6ylesi bir hisse kap\u0131l\u0131yoruz? Tabii ki cevap kelebeklerle, midenizdeki ayaklanm\u0131\u015f bakteriler ya da parazitlerle ilgili de\u011fil. Bu durum tamamen mide \u00e7evresinde\u00a0meydana gelen\u00a0kas kas\u0131lmalar\u0131n\u0131n\u00a0de\u011fi\u015fmesiyle\u00a0ilgili. Midemizde kelebekler u\u00e7u\u015fmas\u0131 hissine kap\u0131lmam\u0131z\u0131n bir\u00e7ok sebebi olabilir fakat bunlar i\u00e7inde en yayg\u0131n olan\u0131 strestir. Ay\u0131yla kar\u015f\u0131la\u015fman\u0131n\u00a0yaratt\u0131\u011f\u0131 negatif stres ya da ho\u015flan\u0131lan ki\u015finin yan\u0131nda ya\u015fan\u0131lan\u00a0pozitif stres olmas\u0131 fark etmez v\u00fccudumuz b\u00fct\u00fcn pozitif ve negatif streslere benzer tepkiler verir. Stres yaratan durum, beynin hipokamp\u00fcs b\u00f6lgesinde aktivasyona\u00a0sebep olur. Hipokamp\u00fcs, hipotalamus hormon salg\u0131 bezine sinyal yollar. Bu sinyale cevap olarak hipotalamustan di\u011fer bir salg\u0131 bezi olan hipofiz beziyle haberle\u015fen CRH gibi belirli hormonlar salg\u0131lan\u0131r. Daha sonra hipofiz bezi de kan i\u00e7erisine ACTH gibi hormonlar\u0131 salg\u0131layarak b\u00f6brek \u00fcst\u00fc bezlerine sinyal iletip stres hormonlar\u0131 salg\u0131lanmas\u0131n\u0131 sa\u011flar. Beyin ayr\u0131ca\u00a0b\u00f6brek \u00fcst\u00fc bezleriyle sempatik sinir sistemi vas\u0131tas\u0131yla\u00a0da haberle\u015fip, hormon salg\u0131lanmas\u0131n\u0131 sa\u011flayabilir. \u00dc\u00e7 ana stres hormonu vard\u0131r: \u2013\u00a0 Adrenalin \u2013\u00a0 Noradrenalin \u2013\u00a0 Kortizol Bu hormonlar\u0131n v\u00fccut \u00fczerinde bir\u00e7ok etkisi vard\u0131r. Bu etkiler, hayati tehlikemiz olan stresli durumlarla kar\u015f\u0131la\u015ft\u0131\u011f\u0131m\u0131zda hayatta kalma \u015fans\u0131m\u0131z\u0131 art\u0131r\u0131r. Yukar\u0131da da belirtti\u011fimiz gibi, v\u00fccudumuz hayati tehlike yaratan stresli durumlar ile hayati tehlike yaratmayan stresli durumlar aras\u0131nda ayr\u0131m yapmaz. Stres hormonlar\u0131n\u0131n v\u00fccudumuzda yaratt\u0131\u011f\u0131 etkilerden birisi, ba\u011f\u0131rsak kaslar\u0131na giden\u00a0kan\u0131n y\u00f6n\u00fcn\u00fcn ka\u00e7mak ya da sava\u015fmak i\u00e7in kullanaca\u011f\u0131m\u0131z b\u00f6lgelere do\u011fru \u00e7evrilmesidir. \u00c7\u00fcnk\u00fc bir kaplandan ya da ay\u0131dan ka\u00e7man\u0131z gereken durumda, acil ve kuvvetli olarak kullanman\u0131z gereken kaslar\u0131n\u0131z ba\u011f\u0131rsaklar\u0131n\u0131zda ya da midenizde de\u011fildir. Kan\u0131n bu b\u00f6lgelerden y\u00f6nlendirilmesi an\u0131ndaki kan damarlar\u0131n\u0131n hareketinden kaynakl\u0131, karn\u0131n\u0131zda kelebekler u\u00e7tu\u011fu hissine kap\u0131labilirsiniz. Bu his ayn\u0131 zamanda ba\u011f\u0131rsak kaslar\u0131n\u0131n stres hormonlar\u0131 taraf\u0131ndan etkilenmesinden de kaynaklan\u0131yor olabilir. \u00c7\u00fcnk\u00fc bu b\u00f6lgedeki kaslar\u0131n baz\u0131lar\u0131, kan damarlar\u0131n\u0131n b\u00fcz\u00fclmesinde g\u00f6revli kaslar ile ayn\u0131 yap\u0131dad\u0131r yani d\u00fcz kaslard\u0131r. Burada bir ek bilgi daha verelim; \u201dkorkudan alt\u0131na ka\u00e7\u0131rma\u201d olay\u0131 da hem kan\u0131n y\u00f6n\u00fcn\u00fcn de\u011fi\u015fmesinden hem de v\u00fccut biran \u00f6nce a\u011f\u0131rl\u0131klar\u0131ndan kurtulup daha h\u0131zl\u0131 tehlike b\u00f6lgesinden uzakla\u015fmay\u0131 hedefledi\u011fi i\u00e7in bir efsane de\u011fildir. Bu sebeple stresli durumlarda tuvaletinizin gelmesi normaldir. Kar\u0131nda kelebekler u\u00e7u\u015fmas\u0131 hali, sadece stres hormonlar\u0131ndan da kaynaklanm\u0131yor olabilir. Stresli durumlarda v\u00fccudun mutluluk hormonu olarak da bilinen seratonin dengesi de\u011fi\u015fece\u011finden, ba\u011f\u0131rsak kaslar\u0131n\u0131n kas\u0131lma durumlar\u0131nda de\u011fi\u015fiklik olabilir. Bu da ayn\u0131 hissi yaratabilir.", "tags": ["duygular", "fizyoloji"]},
{"source": "bilimfili.com", "url": "https://bilimfili.com/alginizin-neredeyse-tamamini-sadece-beyniniz-olusturuyor-olabilir-mi/", "category": "psikoloji", "date": "8 May\u0131s 2016", "title": "Alg\u0131n\u0131z\u0131n Neredeyse Tamam\u0131n\u0131 Sadece Beyniniz Olu\u015fturuyor Olabilir mi?", "content": "Alg\u0131n\u0131z\u0131n neredeyse tamam\u0131 ger\u00e7ekten de duyular\u0131n\u0131zla veri \u00f6rnekleri toplad\u0131\u011f\u0131n\u0131z d\u0131\u015f d\u00fcnyan\u0131n sadece zihinsel bir sim\u00fclasyonu olabilir mi? Bu durum Matrix-tarz\u0131 bir komplo teorisi de\u011fil ancak baz\u0131 bilim insanlar\u0131 durumun bu tarz bir \u015fey olabilece\u011fini s\u00f6yl\u00fcyorlar. Bir ba\u015fka deyi\u015fle, ger\u00e7eklik, ger\u00e7ektir ancak g\u00f6rd\u00fc\u011f\u00fcn\u00fcz \u015fey tamamen kafan\u0131zda olu\u015fturulmu\u015f olabilir. Fakat, bizlerin sanal ger\u00e7eklik yaratan bir makineye sahip oldu\u011fumuz d\u00fc\u015f\u00fcncesine dair herkes ayn\u0131 fikirde de\u011fil. Tart\u0131\u015fman\u0131n bir di\u011fer taraf\u0131nda ise, alg\u0131m\u0131z\u0131n; g\u00f6zlerimiz, kulaklar\u0131m\u0131z ve di\u011fer duyu organlar\u0131m\u0131z arac\u0131l\u0131\u011f\u0131yla ald\u0131\u011f\u0131m\u0131z bilgiye dayal\u0131 oldu\u011funu s\u00f6yleyen sinirbilimcileri de var ve beynin zihinsel yans\u0131mas\u0131n\u0131n bo\u015fluklar\u0131 dolduran bir i\u015flevde oldu\u011funu s\u00f6yl\u00fcyorlar. Durum her ne olursa olsun, hemen hemen herkes hem duyusal bilginin hem de zihinsel modellemenin d\u0131\u015f d\u00fcnyay\u0131 nas\u0131l alg\u0131lad\u0131\u011f\u0131m\u0131za bir role sahip oldu\u011fu konusunda hemfikirdir. D\u0131\u015far\u0131da y\u00fcr\u00fcmeye ba\u015flad\u0131\u011f\u0131m\u0131zda, g\u00f6rerek, dokunarak ve duyarak; beynimiz, deneyimlerden \u00f6\u011frenir ve \u00e7evreyle olan etkile\u015fimlerimize dair yarg\u0131lar olu\u015fturan modeller olu\u015fturur. Alg\u0131m\u0131z\u0131n neredeyse %90\u2019\u0131n\u0131n asl\u0131nda zihinsel fabrikasyon \u00fcr\u00fcn\u00fc oldu\u011funu s\u00f6yleyen Carnegie Mellon University\u2019den sinirbilimi ve psikoloji yard\u0131mc\u0131 do\u00e7enti Timothy Verstynen\u2019e g\u00f6re, bu durum, duyular\u0131n\u0131zdan toplanan her tekil bilgiyi i\u015fleme s\u00fcrecinden \u00e7ok daha verimli bir yoldur. Dolay\u0131s\u0131yla, al\u0131nan bir y\u0131\u011f\u0131n bilginin hepsinin i\u015flenmesinden ziyade, zihinsel sim\u00fclasyon; belki de d\u0131\u015f d\u00fcnyan\u0131n de\u011ferlendirilmesinde olu\u015fturulan modellemenin duyular\u0131n\u0131z vas\u0131tas\u0131yla do\u011fru olup olmad\u0131\u011f\u0131n\u0131 kontrol etmenin daha \u00f6nemli olabilece\u011fi yarg\u0131s\u0131na dayand\u0131r\u0131l\u0131yor. Zihinsel sim\u00fclasyon teorisi \u015fu anlama geliyor; \u00f6rne\u011fin, bir nesneyi elinize ald\u0131\u011f\u0131n\u0131zda, nesnenin hisseti\u011finiz a\u011f\u0131rl\u0131\u011f\u0131n\u0131n b\u00fcy\u00fck \u00e7o\u011funlu\u011funun nesnenin ger\u00e7ek a\u011f\u0131rl\u0131\u011f\u0131ndan ziyade beyniniz taraf\u0131ndan olu\u015fturulan a\u011f\u0131rl\u0131k oldu\u011fudur. Bu d\u00fc\u015f\u00fcnceyi destekleyen delillerin baz\u0131lar\u0131; nesnelerin beklentilerimize kar\u015f\u0131 koyan durumlar ortaya \u00e7\u0131kard\u0131\u011f\u0131 ill\u00fczyonlara dayan\u0131yor. \u00d6rne\u011fin bir boyut-a\u011f\u0131rl\u0131k ill\u00fczyonundaki gibi: Ayn\u0131 a\u011f\u0131rl\u0131klarda ancak farkl\u0131 b\u00fcy\u00fckl\u00fcklerde iki topu elimize alal\u0131m. K\u00fc\u00e7\u00fck topun muhtemelen b\u00fcy\u00fck toptan daha a\u011f\u0131r hissine kap\u0131l\u0131r\u0131z. \u00c7\u00fcnk\u00fc beklentimiz \u015fu y\u00f6ndedir; k\u00fc\u00e7\u00fck top daha hafif olmal\u0131d\u0131r. Ancak elimize ald\u0131\u011f\u0131m\u0131zda hissetti\u011fimiz ile beklentimiz aras\u0131nda bir uyu\u015fmazl\u0131\u011f\u0131n oldu\u011funu g\u00f6r\u00fcr\u00fcz ve bu durum da k\u00fc\u00e7\u00fck topun daha a\u011f\u0131r oldu\u011fu d\u00fc\u015f\u00fcncesini olu\u015fturmam\u0131za sebep olur. Bu durum beklentilerimizin d\u0131\u015f d\u00fcnyay\u0131 nas\u0131l alg\u0131lad\u0131\u011f\u0131m\u0131z\u0131 etkiledi\u011fini g\u00f6steriyor. \u00a0E\u011fer ki; yaln\u0131zca duyular\u0131m\u0131za dayand\u0131rsayd\u0131k, boyut-a\u011f\u0131rl\u0131k ill\u00fczyonu ortaya \u00e7\u0131kmayacakt\u0131. Birka\u00e7 y\u0131l \u00f6nce, Verstynen ve ekip arkada\u015flar\u0131 kazara yeni bir ill\u00fczyon (ki\u015finin kuvvet alg\u0131s\u0131n\u0131n b\u00fcy\u00fck oranda manip\u00fcle edilebildi\u011fi) ke\u015ffettiler. Ekip, bir sanal ger\u00e7eklik sistemi kullanarak, insanlara; kollar\u0131n\u0131 g\u00f6rmedikleri ancak kollar\u0131n\u0131n ve bir k\u00fctlenin sanal bir kopyas\u0131n\u0131 g\u00f6sterdikleri bir dizayn olu\u015fturdular. Daha sonra kat\u0131l\u0131mc\u0131lardan k\u00fctleyi di\u011fer elleriyle kald\u0131rmalar\u0131 istendi. Kat\u0131l\u0131mc\u0131lar sanal k\u00fctlenin avu\u00e7lar\u0131nda y\u00fckseldi\u011fini izledik\u00e7e, ara\u015ft\u0131rmac\u0131lar ger\u00e7ek y\u00fck\u00fc kat\u0131l\u0131mc\u0131lar\u0131n ellerine do\u011fru b\u0131rakmaya ba\u015flad\u0131lar. Bu durum kat\u0131l\u0131mc\u0131larda \u2013ger\u00e7ekte kuvvetin b\u00fcy\u00fckl\u00fc\u011f\u00fc sabit kalmas\u0131na ra\u011fmen\u2013 ellerindeki kuvvette g\u00fc\u00e7l\u00fc bir art\u0131\u015f oldu\u011fu alg\u0131s\u0131 olu\u015fturdu. \u0130ll\u00fczyonlar s\u0131kl\u0131kla d\u0131\u015f d\u00fcnyaya dair baz\u0131 \u00f6z varsay\u0131mlar\u0131m\u0131z\u0131 \u00f6ne \u00e7\u0131kar\u0131r. Daha k\u00fc\u00e7\u00fck nesnelerin daha hafif olmas\u0131n\u0131 ve g\u00f6lgedeki nesnelerin daha karanl\u0131k olmas\u0131n\u0131 bekleriz. Bu varsay\u0131mlar genellikle yerle\u015fiktir ve insanlar\u0131 bu ill\u00fczyonlar\u0131 bekleme noktas\u0131nda e\u011fitmek yaln\u0131zca k\u00fc\u00e7\u00fck bir etki yaratabilir. Zihinsel beklentilerimizin alg\u0131m\u0131z \u00fczerinde b\u00f6ylesi g\u00fc\u00e7l\u00fc etkilerinin olmas\u0131n\u0131n baz\u0131 muhtemel sebepleri vard\u0131r. \u00d6rne\u011fin, zihinsel modelleri tamamlayan bir beyin, potansiyel olarak daha \u00f6nemli beklenmedik duyusal sinyallere dair daha fazla kaynak sahibi olacakt\u0131r. Bununla birlikte bu durum; bir nesnenin herhangi bir \u00f6zellikli\u011fine dair \u00a0\u2013\u00f6rne\u011fin; her defas\u0131nda geni\u015f bir skalada de\u011fi\u015fkenlik g\u00f6sterebilecek muhtemel a\u011f\u0131rl\u0131klar aras\u0131ndan bir hesaplama yapmak yerine kendi modeliyle bir k\u0131yas yaparak a\u011f\u0131rl\u0131\u011f\u0131n\u0131 s\u00f6ylemesi\u2013 beynin bir yarg\u0131 olu\u015fturmas\u0131 daha verimli bir yoldur. G\u00fcncel olarak, robot teknolojisinin b\u00fcy\u00fck bir b\u00f6l\u00fcm\u00fc, duyusal girdiyi i\u015fleyen ve bu girdiye tepki veren robotlar \u00fcretme a\u015famas\u0131na y\u00f6nelmi\u015f durumda. Verstynen\u2019e g\u00f6re; insan modelindeki robot elde etmek i\u00e7in, robotun beyninin insan beyninin kulland\u0131\u011f\u0131 baz\u0131 zihinsel k\u0131sa yollara sahip olmas\u0131 gerekir. Bir ba\u015fka deyi\u015fle, bir robot da beklentiler olu\u015fturabilmeli ve her bir girdiyi i\u015flemeye \u00e7al\u0131\u015fmak yerine duyusal girdileri kendi y\u00f6ntemiyle kontrol edebilmeli. Yapay zeka alan\u0131; insan beynini taklit etme g\u00f6reviyle ba\u015flad\u0131, fakat birka\u00e7 on y\u0131ll\u0131k s\u00fcre i\u00e7erisinde satran\u00e7 ve strateji oyunlar\u0131 oynamak gibi daha spesifik hesaplamal\u0131 g\u00f6revlere do\u011fru keskin bir d\u00f6n\u00fc\u015f yapt\u0131. \u015eimdi ise, bili\u015fsel bilimciler Yapay Zeka ara\u015ft\u0131rmalar\u0131n\u0131n tekrar insan beynini \u00f6\u011frenmeye \u00e7al\u0131\u015fma \u015fekline d\u00f6nmesi gerekti\u011fini ve robotlar\u0131n insanlardan do\u011fru bir bi\u00e7imde \u00f6\u011frenebilece\u011fini tart\u0131\u015f\u0131yorlar.", "tags": ["alg\u0131lar", "beyin", "duyular"]},
{"source": "bilimfili.com", "url": "https://bilimfili.com/arkadaslarinizin-yarisi-sizi-arkadas-olarak-gormuyor/", "category": "psikoloji", "date": "11 May\u0131s 2016", "title": "Arkada\u015flar\u0131n\u0131z\u0131n Yar\u0131s\u0131 Sizi Arkada\u015f Olarak G\u00f6rm\u00fcyor", "content": "\u0130\u015fte size e\u011flenceli bir bir test: Zaman ay\u0131r\u0131n ve tam \u015fuan d\u00fc\u015f\u00fcn\u00fcn; \u201cKa\u00e7 arkada\u015f\u0131n\u0131z var?\u201d Yaln\u0131zca yak\u0131n arkada\u015flar\u0131n\u0131zdan ya da g\u00fcn i\u00e7erisinde kar\u015f\u0131la\u015ft\u0131klar\u0131n\u0131zdan bahsetmiyoruz, \u201cdostum\u201d dedi\u011finiz herkesi d\u00fc\u015f\u00fcn\u00fcn. Sayd\u0131n\u0131z m\u0131? G\u00fczel. \u015eimdi o say\u0131y\u0131 ikiye b\u00f6l\u00fcn; i\u015fte arkada\u015f say\u0131n\u0131z. Tamam, kabul ediyoruz pek e\u011flenceli bir sonu\u00e7 \u00e7\u0131kmad\u0131 belki, ancak bu yeni ve daha k\u00fc\u00e7\u00fck olan say\u0131 asl\u0131nda daha do\u011fru say\u0131y\u0131 veriyor size. PLoS One \u2018da yay\u0131mlanan yeni bir ara\u015ft\u0131rmaya g\u00f6re; arkada\u015f\u0131n\u0131z olarak d\u00fc\u015f\u00fcnd\u00fc\u011f\u00fcn\u00fcz insanlar\u0131n yar\u0131s\u0131 sizi ayn\u0131 tan\u0131m i\u00e7erisine sokmuyor. Ayn\u0131 s\u0131n\u0131ftaki 84 \u00fcniversite \u00f6\u011frencisine bir ara\u015ft\u0131rma \u00f6l\u00e7e\u011fi sunan ara\u015ft\u0131rmac\u0131lar, her ki\u015fiye \u00e7al\u0131\u015fmaya kat\u0131lan di\u011fer ki\u015fileri 0 ile 5 aras\u0131ndaki bir \u00f6l\u00e7ekte arkada\u015fl\u0131k skalas\u0131na yerle\u015ftirmelerini istediler. \u00d6l\u00e7ekteki \u201c0\u201d de\u011feri; \u201cBen bu ki\u015fiyi tan\u0131m\u0131yorum\u201d olarak ifade edilirken, \u201c5\u201d de\u011feri; \u201cEn iyi arkada\u015flar\u0131mdan birisi\u201d olarak ifade ediliyor ve \u00f6l\u00e7ekteki \u201c3\u201d ise; arkada\u015f tan\u0131mlamas\u0131 i\u00e7in en d\u00fc\u015f\u00fck de\u011feri kar\u015f\u0131l\u0131yordu. \u00d6te yandan kat\u0131l\u0131mc\u0131lardan, di\u011fer kat\u0131l\u0131mc\u0131lar\u0131n kendileri i\u00e7in ne oylama yapt\u0131klar\u0131na dair tahminlerini de yazmalar\u0131 istendi.\u00a0Sonunda ara\u015ft\u0131rmac\u0131lar 1353 arkada\u015fl\u0131k (yani bir ki\u015finin bir di\u011fer ki\u015fiyi en az 3 ya da daha y\u00fcksek bir oranla oylad\u0131\u011f\u0131)\u00a0ili\u015fkisinin oldu\u011fu sonucuna ula\u015ft\u0131lar. Muhtemelen sizi arkada\u015f olarak g\u00f6rmeyen birisini arkada\u015f\u0131n\u0131z olarak g\u00f6rmezsiniz. Ger\u00e7ekte ise arkada\u015fl\u0131klar\u0131n yaln\u0131zca %53\u2019\u00fc kar\u015f\u0131l\u0131kl\u0131. Ancak hat\u0131rlatmakta fayda var; her bilimsel ara\u015ft\u0131rman\u0131n yanl\u0131\u015fl\u0131k pay\u0131 vard\u0131r. Kald\u0131 ki; bu ara\u015ft\u0131rma olduk\u00e7a k\u00fc\u00e7\u00fck bir grup \u00fczerinde yap\u0131lm\u0131\u015f ve deneklerin hepsi de lisans \u00f6\u011frencisinden olu\u015fuyor. \u00d6te yandan arkada\u015fl\u0131klar zaman i\u00e7erisinde de\u011fi\u015fir. Ve elbette ki zamanla arkada\u015fl\u0131klar\u0131n \u00e7o\u011fu, bir eleme s\u00fcrecinin ard\u0131ndan yaln\u0131zca birka\u00e7 \u201csa\u011flam arkada\u015fa\u201d kadar d\u00fc\u015fer. Ancak ara\u015ft\u0131rma ekibi arkada\u015fl\u0131k \u00fczerine yap\u0131lan ge\u00e7mi\u015fteki birka\u00e7 \u00e7al\u0131\u015fmay\u0131 (82 denekten 3160 dene\u011fe kadar de\u011fi\u015fkenlik g\u00f6steren) daha ele ald\u0131lar ve benzer sonu\u00e7lara ula\u015ft\u0131lar. Bu \u00e7al\u0131\u015fmalar i\u00e7erisinde de; ortak arkada\u015fl\u0131\u011f\u0131n en y\u00fcksek oran\u0131 %53 \u00e7\u0131kt\u0131. Sonu\u00e7lar, belki de; ki\u015finin, asl\u0131nda olmayan kar\u015f\u0131l\u0131kl\u0131 dostluk ihtimalini bir kez daha g\u00f6zden ge\u00e7irmesini \u00f6neriyor ya da insanlar\u0131n kar\u015f\u0131l\u0131kl\u0131 dostluk ili\u015fkisini alg\u0131lamada yetersiz kald\u0131\u011f\u0131n\u0131 ortaya koyuyor. Gayet makul. Hi\u00e7 kimse, kendisini istenmeyen olarak tan\u0131mlamak istemez, asl\u0131nda olmayan ve belki asla olmayacak bir ili\u015fki pe\u015finde ko\u015fmak; i\u015fte bu k\u00f6r nokta\u00a0daha sonra\u00a0duygusal bir \u00f6z-savunma formuna d\u00f6n\u00fc\u015febilir. Neyse ki; hafta sonuna bir iki g\u00fcn daha var ve belki de tan\u0131d\u0131\u011f\u0131n\u0131z\u0131 d\u00fc\u015f\u00fcnd\u00fc\u011f\u00fcn\u00fcz insanlara dair ciddi bir sorgulama s\u00fcrecine girmeniz i\u00e7in iyi bir f\u0131rsat.", "tags": ["toplumbilim (sosyoloji)"]},
{"source": "bilimfili.com", "url": "https://bilimfili.com/sali-gunleri-zaman-yavaslar/", "category": "psikoloji", "date": "16 May\u0131s 2016", "title": "Sal\u0131 G\u00fcnleri \u201cZaman Neden Yava\u015flar\u201d?", "content": "Tipik \u00e7al\u0131\u015fma rutininin ikinci g\u00fcn\u00fc, bir\u00e7o\u011fumuz i\u00e7in gizemli bir bi\u00e7imde zaman\u0131n neredeyse en yava\u015f akt\u0131\u011f\u0131 g\u00fcn\u2026 Bir \u00f6nceki hafta sonu sanki as\u0131rlar \u00f6nceymi\u015f, bir sonraki haftasonuna ise sanki as\u0131rlar varm\u0131\u015f gibi. Peki nas\u0131l ve neden haftan\u0131n bu ikinci g\u00fcn\u00fcnde zaman\u0131n neredeyse kaplumba\u011fa h\u0131z\u0131nda ak\u0131yor oldu\u011fu alg\u0131s\u0131na kap\u0131l\u0131yoruz? Zaman alg\u0131s\u0131 \u00fczerine yap\u0131lan \u00e7al\u0131\u015fmalar beynin; alm\u0131\u015f olabilece\u011finiz uyu\u015fturucular, i\u00e7erisinde bulundu\u011funuz duygular ve hatta zamana g\u00f6sterdi\u011finiz dikkat miktar\u0131na ba\u011fl\u0131 olarak tuhaf bir bi\u00e7imde zaman\u0131 esnetebildi\u011fini ortaya koyuyor. \u00d6rne\u011fin \u015fizofreni gibi baz\u0131 n\u00f6rolojik vakalarda, bilim insanlar\u0131 zaman alg\u0131s\u0131n\u0131n ger\u00e7ekli\u011fi \u00e7arp\u0131t\u0131r bir bi\u00e7imde yolunu \u015fa\u015f\u0131rabildi\u011fini ve hatta olaylar\u0131n mant\u0131ksal ili\u015fkilerini kaybetmeye yol a\u00e7abildi\u011fini g\u00f6sterdiler. \u00d6te yandan ge\u00e7ti\u011fimiz y\u0131l yap\u0131lan bir meta-analiz \u00e7al\u0131\u015fmas\u0131; depresyon\u00a0hastalar\u0131n\u0131n zaman\u0131 sa\u011fl\u0131kl\u0131 bireylere g\u00f6re daha farkl\u0131 alg\u0131lad\u0131klar\u0131n\u0131 ortaya koymu\u015ftu. Bu durumun sa\u011fl\u0131kl\u0131 beyinlerdeki en dramatik \u00f6rneklerinden birisi de insanlar \u00f6l\u00fcmle ya da \u00f6l\u00fcm ihtimaliyle burun buruna geldi\u011finde \u2013\u00f6rne\u011fin; trafik kazas\u0131, para\u015f\u00fct atlamalar\u0131 ya da fiziksel \u00e7arpmalarda\u2013 ortaya \u00e7\u0131kar. Elbette ki, bu \u00f6l\u00fcm-e\u015fi\u011fi zaman b\u00fck\u00fclmesi \u00f6zneldir ve dolay\u0131s\u0131yla da \u00f6l\u00e7\u00fclebilmesi olduk\u00e7a zordur. Fakat bilim insanlar\u0131, denekleri korkutucu yeni durumlar i\u00e7erisine sokarak bu vakalar\u0131n gizemine \u0131\u015f\u0131k tutmaya \u00e7al\u0131\u015f\u0131yor. \u00d6rne\u011fin, yap\u0131lan bir deneyde, ilk kez para\u015f\u00fctle atlama deneyimi ya\u015fayan kat\u0131l\u0131mc\u0131lar\u0131n atlay\u0131\u015f s\u00fcrelerinin ne kadar s\u00fcrd\u00fc\u011f\u00fcn\u00fc oldu\u011fundan fazla g\u00f6sterme e\u011filiminde olduklar\u0131 g\u00f6r\u00fcld\u00fc. Atlama \u00f6ncesi ve atlama s\u0131ras\u0131ndaki korku insanlara atlay\u0131\u015f\u0131n daha uzun s\u00fcrd\u00fc\u011f\u00fc hissini veriyor. Bu teori belki de hakl\u0131 olabilir, hayat\u0131-tehdit eden durumlarda, co\u015fan duyular\u0131m\u0131z bizde y\u00fcksek bir ayr\u0131msama duyarl\u0131l\u0131\u011f\u0131 yarat\u0131r. Bu kavram alarm halinde oldu\u011fumuza i\u015faret eder, dolay\u0131s\u0131yla normal bir anda oldu\u011fundan daha fazla bilgiyi absorbe edebiliriz, dolay\u0131s\u0131yla d\u00fcnyay\u0131 slow-motion bir ak\u0131\u015fta (yava\u015f \u00e7ekimde) g\u00f6r\u00fcyor gibi oluruz. Fakat sinirbilimci David Eagleman ve beraberindeki ekip arkada\u015flar\u0131 ve onlar\u0131n Dallas\u2019taki 31 metrelik bir binadan atlayan (bir a\u011f \u00fczerine g\u00fcvenle atlad\u0131lar) cesur \u00f6\u011frencileri durumun b\u00f6yle olmad\u0131\u011f\u0131n\u0131 ortaya koydu. G\u00f6n\u00fcll\u00fc atlay\u0131c\u0131lar atlay\u0131\u015f\u0131n \u201csonsuza kadar\u201d s\u00fcrd\u00fc\u011f\u00fcn\u00fc hissettiler ancak d\u00fc\u015ferken kol saatlerindeki bilgiyi okumada hi\u00e7 de iyi bir beceri g\u00f6steremediler. Bir ba\u015fka deyi\u015fle, g\u00f6n\u00fcll\u00fclerin zaman \u00e7arp\u0131tmalar\u0131 retrospektif (ge\u00e7mi\u015fle ilgili) bir \u00f6l\u00e7\u00fcmden yani bir haf\u0131zadan daha fazlas\u0131yd\u0131. Fakat elinden geldi\u011fince k\u00f6t\u00fc olabilen Sal\u0131 g\u00fcnleri y\u00fcksek bir yerden atlamak gibi de\u011fildir. Sal\u0131 g\u00fcnleri yeterince s\u0131k\u0131c\u0131 ve duygusuzdur, dolay\u0131s\u0131yla Sal\u0131 g\u00fcn\u00fc i\u00e7in farkl\u0131 bir hipoteze ihtiyac\u0131m\u0131z var. Belki de bu fenomen i\u00e7in i\u015f g\u00fcnleri ve hafta sonlar\u0131 aras\u0131ndaki dengeye bakmam\u0131z gerekiyor. O halde beynimiz olaylara dair zaman damgalar\u0131n\u0131 belirlemek i\u00e7in ba\u011flamsal i\u015faretleri nas\u0131l kullan\u0131yor? Delliler; benzer ya da ayn\u0131 ba\u011flam i\u00e7erisinde ger\u00e7ekle\u015fen olaylara dair haf\u0131zalar\u0131n zamanla birbirine yakla\u015ft\u0131\u011f\u0131n\u0131 g\u00f6steriyor. \u00d6rne\u011fin, bir partide ger\u00e7ekle\u015fen\u00a0\u015feyler haf\u0131zan\u0131zda bir arada tutulurlar ve sonras\u0131nda bir takside ger\u00e7ekle\u015fmi\u015f \u015feylerden ayr\u0131 olarak dururlar. 2014 y\u0131l\u0131nda, New York University\u2019den sinirbilimci Lila Davachi bu etkiyi laboratuvarda tekrarlad\u0131 ve mental zaman t\u00fcnelinde gruplanan olaylar\u0131 e\u015fle\u015ftiren hipokampuste (beynin haf\u0131za merkezi) ger\u00e7ekle\u015fen aktivite \u00f6rg\u00fclerini belirledi. Bahar Gholipour isimli bir pop\u00fcler bilim yazar\u0131; benzer mekanizman\u0131n \u201cSal\u0131 Sendromunun\u201d\u00a0arkas\u0131nda da var olup olamayaca\u011f\u0131n\u0131 Davachi\u2019ye sordu. Yani Pazartesi g\u00fcn\u00fcn\u00fcn program\u0131ndaki ani bir de\u011fi\u015fiklik; zaman alg\u0131m\u0131z\u0131 bozarak, Pazar g\u00fcn\u00fcne dair haf\u0131zalar\u0131m\u0131z\u0131 mental zaman t\u00fcnelimizde daha da geriye itip bizde aradaki zamana ili\u015fkin bir bo\u015fluk hissi mi b\u0131rak\u0131yor? Davachi\u2019nin cevab\u0131 ise biraz belirsiz bir evet oldu. \u015eans eseri, Davachi de tam da bu durumu \u2013olaylar\u0131n dizilimindeki bir de\u011fi\u015fimin zaman alg\u0131m\u0131z\u0131 bozup bozmad\u0131\u011f\u0131 ve hipokampusteki beyin aktivitesinin bu durumu nas\u0131l takip etti\u011fini\u2013 ara\u015ft\u0131ran bir deney y\u00fcr\u00fct\u00fcyordu. Davachi\u2019ye g\u00f6re; hipokampal n\u00f6ral aktivitede zamanla daha fazla de\u011fi\u015fim meydana geldi\u011finde, bu olaylar\u0131 daha uzun hissediyoruz. Dolay\u0131s\u0131yla, Sal\u0131 g\u00fcn\u00fcne dair sezgimiz bu verilere g\u00f6re s\u00fcr\u00fcnceme \u015feklinde oluyor, en az\u0131ndan \u015fimdilik. Fakat veriler ba\u015flang\u0131\u00e7 d\u00fczeyinde ve daha fazlas\u0131na ihtiyac\u0131m\u0131z var. \u00d6te yandan, Fransa\u2019daki CEA/INSERM Cognitive Neuroimaging Unit\u2019den sinirbilimci Virginie van Wassenhove; haf\u0131zalar\u0131n zenginli\u011fi, yani hat\u0131rlad\u0131\u011f\u0131m\u0131z detay miktar\u0131; Sal\u0131 g\u00fcnlerinin yava\u015f akt\u0131\u011f\u0131 alg\u0131s\u0131 \u00fczerinde role sahip bir ba\u015fka etken olabilece\u011fini s\u00f6yl\u00fcyor. Pazar g\u00fcnleri, genellikle dinlenme, sosyalle\u015fme ve televizyon izleme gibi aktivitelerle ge\u00e7er. \u00d6te yandan i\u015f g\u00fcnleri ise, toplant\u0131lar, e-mailler, yeti\u015ftirilmesi gereken i\u015fler gibi beynin i\u015flemesi ve haf\u0131zada tutmas\u0131 gereken olduk\u00e7a fazla bilginin bir tsunamisi \u015feklinde ge\u00e7er. \u0130\u015f g\u00fcnlerinde me\u015fgul oldu\u011funuz \u015feylerin miktar\u0131 g\u00f6z \u00f6n\u00fcne al\u0131nd\u0131\u011f\u0131nda, bu g\u00fcnlere dair an\u0131msalar\u0131n\u0131z haf\u0131zada \u00e7ok fazla yer kaplayan deyim yerindeyse fazla tanecikli olarak kodlan\u0131r. Bu da bir nevi, para\u015f\u00fctl\u00fc bir atlay\u0131\u015fta olan\u0131n benzeridir ve g\u00fcnler \u00f6l\u00e7e\u011finde zaman alg\u0131s\u0131na etki edebilir ve Pazartesileri ve Sal\u0131lar\u0131 beynimizde daha uzun g\u00fcnler haline getirebilir. Sal\u0131 g\u00fcnlerine dair \u015fikayetimizin olduk\u00e7a mant\u0131kl\u0131 oldu\u011funu g\u00f6rmek rahatlat\u0131c\u0131. Fakat hayati fonksiyonlar\u0131m\u0131z\u0131n merkezi olan beynimizin mili-saniyelerine kadar zaman\u0131 takip etmesi gibi inan\u0131lmaz bir i\u015f \u00e7\u0131kard\u0131\u011f\u0131n\u0131 g\u00f6z ard\u0131 edemeyiz. Yani beyninizi bir zaman makinesi\u00a0gibi d\u00fc\u015f\u00fcnebilirsiniz. Fonksiyonlar\u0131n\u0131n temel yap\u0131s\u0131 olduk\u00e7a dinamik olan beynin ihlal edemedi\u011finiz spesifik zaman sabitleri\u00a0vard\u0131r. Evet bug\u00fcn Sal\u0131, \u015fimdi saate bak\u0131n, ne kadar kald\u0131?", "tags": ["zaman alg\u0131s\u0131"]},
{"source": "bilimfili.com", "url": "https://bilimfili.com/video-oyunlari-oynamak-kucuk-cocuklari-olumlu-etkiliyor/", "category": "psikoloji", "date": "17 May\u0131s 2016", "title": "Video Oyunlar\u0131 Oynamak, K\u00fc\u00e7\u00fck \u00c7ocuklar\u0131 Olumlu Etkiliyor", "content": "Bilgisayardan, telefonlardan ya da oyun konsollar\u0131ndan video oyunlar\u0131 oynamak teknolojinin ilerlemesi ile birlikte \u00e7ocuklar\u0131n en \u00e7ok tercih etti\u011fi aktivitelerden birisi olmaya ba\u015flad\u0131. Teknolojinin g\u00fcnl\u00fck ya\u015fant\u0131m\u0131zda kaplad\u0131\u011f\u0131 alan \u00e7ok h\u0131zl\u0131 artt\u0131\u011f\u0131ndan ve nesiller aras\u0131 teknoloji kullan\u0131m\u0131 aras\u0131ndaki fark olduk\u00e7a fazla oldu\u011fundan m\u0131 bilinmez, video oyunlar\u0131 oynaman\u0131n sa\u011fl\u0131k \u00fczerindeki etkisi \u00e7o\u011funlukla olumsuz olarak alg\u0131lan\u0131yor. Mutlaka, saatlerce bilgisayar ba\u015f\u0131ndan kalkmadan oyun oynayan \u00e7ocuklar\u0131n aileleri \u00fczerinde olu\u015fturdu\u011fu stresin de bu olumsuz alg\u0131ya katk\u0131s\u0131 vard\u0131r. Columbia Mailman School of Public Health ve Paris Descartes University\u2019den ara\u015ft\u0131rmac\u0131lar\u0131n y\u00fcr\u00fctt\u00fc\u011f\u00fc yeni bir \u00e7al\u0131\u015fman\u0131n bulgular\u0131na g\u00f6re; 6-11 ya\u015f aras\u0131 \u00e7ocuklar\u0131n video oyunlar\u0131 oynamas\u0131 ile mental sa\u011fl\u0131klar\u0131, bili\u015fsel ve sosyal yetenekleri aras\u0131nda\u00a0olumlu bir ili\u015fki olabilir. Tabii ki a\u015f\u0131r\u0131ya ka\u00e7mamak \u015fart\u0131yla. Social Psychiatry and Psychiatric Epidemiology dergisinde yay\u0131mlanan ara\u015ft\u0131rman\u0131n bulgular\u0131na g\u00f6re; video oyunlar\u0131 oynamak ile ge\u00e7irilen zaman artt\u0131k\u00e7a, \u00e7ocuklar y\u00fcksek akli fonksiyonlara ve g\u00f6rece ba\u015far\u0131l\u0131 bir okul performans\u0131na sahip oluyorlar. Ara\u015ft\u0131rmaya dahil edilen video oyunu oynayan \u00e7ocuklar\u0131n g\u00f6zlemlenmi\u015f herhangi bir mental problemleri de bulunmuyor. Ayr\u0131ca daha \u00e7ok video oyunu oynayan \u00e7ocuklar ya\u015f\u0131tlar\u0131 ile daha iyi ge\u00e7iniyorlar. Fakat burada bir bilgiyi vurgulamakta fayda var. Ara\u015ft\u0131rmaya dahil edilen \u00e7ocuklar\u0131n b\u00fcy\u00fck bir \u00e7o\u011funlu\u011fu, video oyunlar\u0131nda g\u00fcnl\u00fck 5 saatten fazla zaman harcam\u0131yorlarlar. Video oyunlar\u0131 oynaman\u0131n her ne kadar mental sa\u011fl\u0131k ve okul ba\u015far\u0131s\u0131na pozitif etkisi oldu\u011fu belirtilse de, video oyunlar\u0131n\u0131n yaln\u0131zca bo\u015f zamanlar\u0131 de\u011ferlendirme aktivitesi olarak g\u00f6r\u00fclmesi gerekiyor. E\u011fer bir \u00e7ocuk, g\u00fcn\u00fcn\u00fcn b\u00fcy\u00fck bir b\u00f6l\u00fcm\u00fcn\u00fc video oyunlar\u0131 oynayarak ge\u00e7irirse\u00a0sosyallikten uzakla\u015fmas\u0131n\u0131 ve okuldaki ba\u015far\u0131s\u0131n\u0131n azalmas\u0131n\u0131 bekleyebilirsiniz. Bu noktada da ebeveyn kontrol\u00fc b\u00fcy\u00fck \u00f6nem ta\u015f\u0131yor. Mental ve fiziksel olarak daha sa\u011fl\u0131kl\u0131 bireylerin yeti\u015febilmesi i\u00e7in, \u00e7ocuklar\u0131n video oyunlar\u0131 oynama s\u00fcrelerinin s\u0131n\u0131rlar\u0131n\u0131n iyi \u00e7izilmesi olduk\u00e7a \u00f6nemli. Ba\u015fka bir deyi\u015fle, bu ve benzeri ara\u015ft\u0131rmalar\u0131n sonu\u00e7lar\u0131n\u0131n yorumlanmas\u0131nda dikkat edilmesi gereken belki de en \u00f6nemli nokta video oyunlar\u0131 oynama aktivitesinin a\u015f\u0131r\u0131ya ka\u00e7mad\u0131\u011f\u0131n\u0131n vurgulan\u0131yor\u00a0olmas\u0131. Bu sebeple \u00e7ocuklar\u0131n video oyunlar\u0131 oynamalar\u0131 engellenmeyip, bu oyunlara \u00e7ok zaman harcamama bilinci a\u015f\u0131lanabilir. \u0130lgili Makale:\u00a0Viviane Kovess-Masfety, Katherine Keyes, Ava Hamilton, Gregory Hanson, Adina Bitfoi, Dietmar Golitz, Ceren Ko\u00e7, Rowella Kuijpers, Sigita Lesinskiene, Zlatka Mihova, Roy Otten, Christophe Fermanian, Ondine Pez.\u00a0Is time spent playing video games associated with mental health, cognitive and social skills in young children?\u00a0Social Psychiatry and Psychiatric Epidemiology, 2016; DOI:\u00a010.1007/s00127-016-1179-6", "tags": ["bilgisayar bilimleri", "\u00e7ocuklar (pedagoji & pediatri)"]},
{"source": "bilimfili.com", "url": "https://bilimfili.com/yuksek-bir-yerden-atlama-durtusunun-ardinda-ne-var/", "category": "psikoloji", "date": "15 May\u0131s 2016", "title": "Bo\u015flu\u011fa \u00c7a\u011fr\u0131n\u0131n ve Y\u00fcksek Bir Yerden Atlama D\u00fcrt\u00fcs\u00fcn\u00fcn Ard\u0131nda Ne Var?", "content": "Y\u00fcksek bir binan\u0131n \u00e7at\u0131s\u0131nda oldu\u011funuzu ve a\u015fa\u011f\u0131ya do\u011fru bakt\u0131\u011f\u0131n\u0131z\u0131 hayal edin. Yer ile aran\u0131zda olduk\u00e7a b\u00fcy\u00fck bir mesafe var. Tam bu s\u0131rada a\u015fa\u011f\u0131ya do\u011fru atlama iste\u011fi hissediyorsunuz. Sonra duruyorsunuz, kendinizi geriye do\u011fru \u00e7ekip, \u201cBen ne d\u00fc\u015f\u00fcn\u00fcyorum b\u00f6yle\u201d diye sorgulamaya ba\u015fl\u0131yorsunuz. Y\u00fcksek bir yerden atlama d\u00fcrt\u00fcs\u00fc, \u201cbo\u015flu\u011fa \u00e7a\u011fr\u0131\u201d ya da Frans\u0131zca bo\u015flu\u011fa u\u00e7maya y\u00f6nelik bir i\u00e7 ses anlam\u0131na gelen \u201cl\u2019appel du vide\u201d\u00a0olarak isimlendiriliyor. Journal of Affective Disorders \u2018da yay\u0131mlanan bir \u00e7al\u0131\u015fmada ara\u015ft\u0131rmac\u0131lar bu d\u00fcrt\u00fcn\u00fcn asl\u0131nda olduk\u00e7a yayg\u0131n oldu\u011fu \u2013\u00e7al\u0131\u015fmaya kat\u0131lanlar\u0131n %30\u2019undan fazlas\u0131 bu durumu en az bir kez ya\u015fad\u0131\u011f\u0131n\u0131 s\u00f6yl\u00fcyor\u2013 bulgusuna ula\u015ft\u0131. Ara\u015ft\u0131rmac\u0131lar bu tuhaf fenomenin beyindeki farkl\u0131 alg\u0131sal sistemlerin ge\u00e7ici olarak birbirinden ayr\u0131lmas\u0131yla ortaya \u00e7\u0131kabilece\u011finden \u015f\u00fcpheleniyorlar. Bu sistemlerin baz\u0131lar\u0131 \u00e7ok h\u0131zl\u0131 ve kontrol edilemez bi\u00e7imdeyken, baz\u0131lar\u0131 da yava\u015f ve ayarlanabilir d\u00fczeydeler. Bir kimse y\u00fcksek bir yap\u0131n\u0131n ya da bir g\u00f6kdelenin \u00e7at\u0131s\u0131n\u0131n k\u00f6\u015fesine yak\u0131n bir yerde durdu\u011funda, beynin s\u00fcper h\u0131zl\u0131 korku devresi sistemi an\u0131nda: \u201cTehlike var, geri \u00e7ekil, d\u00fc\u015febilirsin\u201d \u015feklinde ki\u015fiyi k\u00f6\u015feden uzakla\u015ft\u0131racak\u00a0otomatik bir g\u00fcvenlik sinyali verir. Fakat bir ya da iki saniye sonra, daha yava\u015f alg\u0131sal sistem ki\u015fiyi arkas\u0131na bakmaya ve art\u0131k tehlikenin ge\u00e7ti\u011fini fark etmeye y\u00f6neltir, \u00e7\u00fcnk\u00fc k\u00f6\u015fede d\u00fc\u015fmeyi engelleyen bir trabzan vard\u0131r. Ancak yine de g\u00fcvenlik sinyali devrede olmaya devam eder, \u00e7\u00fcnk\u00fc ki\u015fi a\u015fa\u011f\u0131 atlama sorgulamas\u0131n\u0131 kendinde yapabilir. Bu tarz bir yanl\u0131\u015f yorumlama; ilk olarak 1920 y\u0131l\u0131nda Freud\u2018un Beyond the Pleasure Principle makalesinde ortaya at\u0131lan ve ki\u015finin psikoanalitik bir d\u00fc\u015f\u00fcnceye yak\u0131nl\u0131\u011f\u0131\u00a0(\u00f6zellikle de \u00f6l\u00fcm iste\u011fi d\u00fc\u015f\u00fcncesiyle \u2013kendi kendine zarar verme g\u00fcd\u00fcs\u00fc ve inorganikli\u011fe d\u00f6n\u00fc\u015f\u2013) ile cesaretlendirilebilir. Ara\u015ft\u0131rmac\u0131lar y\u00fcksek yer fenomeni olarak isimlendirdikleri \u00e7al\u0131\u015fmalar\u0131n\u0131 kurgulad\u0131klar\u0131nda, ayn\u0131 zamanda bu durumun ki\u015finin intihar d\u00fc\u015f\u00fcncesi deneyimiyle ili\u015fkili olup olmad\u0131\u011f\u0131n\u0131 da g\u00f6rmek istediler.\u00a0Ara\u015ft\u0131rma ekibi asl\u0131nda bu fenomenin intihar d\u00fc\u015f\u00fcncesi ge\u00e7irmemi\u015f insanlarda da olup olmad\u0131\u011f\u0131n\u0131 merak ediyorlard\u0131 ve elde ettiklere sonu\u00e7lara g\u00f6re bu deneyim herhangi bir depresyon ge\u00e7mi\u015fi ya da intihar d\u00fc\u015f\u00fcncesi ge\u00e7irmemi\u015f insanlarda da olduk\u00e7a yayg\u0131n bir durumda. Ekip, 431 \u00fcniversite \u00f6\u011frencisine bu tarz bir deneyimi ya\u015fay\u0131p ya\u015famad\u0131klar\u0131n\u0131, ya\u015fad\u0131ysalar ne s\u0131kl\u0131kla ya\u015fad\u0131klar\u0131n\u0131 g\u00f6steren bir \u00f6l\u00e7ek tasarlad\u0131lar. Bunun yan\u0131 s\u0131ra kat\u0131l\u0131mc\u0131lar\u0131n depresif belirti seviyeleri ve intihar d\u00fc\u015f\u00fcncesi potansiyelleri de test edildi. Ara\u015ft\u0131rma sonucunda; daha \u00f6nce hi\u00e7 intihar d\u00fc\u015f\u00fcncesi ge\u00e7irmeyen insanlar\u0131n\u00a0%17\u2019sinin y\u00fcksek bir binadan atlama iste\u011fini deneyimledikleri, ge\u00e7mi\u015fte intihar etmeyi d\u00fc\u015f\u00fcnm\u00fc\u015f\u00a0insanlar\u0131n ise %56\u2019s\u0131n\u0131n bu d\u00fcrt\u00fcy\u00fc deneyimledikleri bulgular\u0131na ula\u015f\u0131ld\u0131. Ara\u015ft\u0131rma \u00e7er\u00e7evesinde, ayn\u0131 zamanda da \u201cgeri \u00e7ekil\u201d \u015feklindeki g\u00fcvenlik sinyaline a\u015f\u0131r\u0131 tepki vermenin y\u00fcksek yer fenomeni deneyimini ya\u015famaya a\u015f\u0131r\u0131 yatk\u0131n olma ile bir ba\u011flant\u0131s\u0131 olup olmad\u0131\u011f\u0131 da g\u00f6r\u00fclmek istendi. Bu tarz sinyallere tepkinin bir i\u015fareti de endi\u015fe ile ili\u015fkili v\u00fccut sinyallerinin (h\u0131zlanan kalp at\u0131\u015f\u0131 gibi) ki\u015finin korkusuzlu\u011funu belirleyen endi\u015fe duyarl\u0131l\u0131\u011f\u0131\u00a0seviyesi oldu. Ge\u00e7mi\u015fteki ara\u015ft\u0131rmalar y\u00fcksek endi\u015fe duyarl\u0131l\u0131\u011f\u0131n\u0131n tehlikesiz v\u00fccut sinyallerinin de yanl\u0131\u015f bir bi\u00e7imde tehlikeli olarak de\u011ferlendirilmesi e\u011filimiyle ba\u011flant\u0131l\u0131 oldu\u011funu ortaya koymu\u015ftu. Ara\u015ft\u0131rma ekibi; daha fazla endi\u015fe duyarl\u0131l\u0131\u011f\u0131na sahip olman\u0131n; \u00f6zellikle de daha \u00f6nce hi\u00e7 intihar d\u00fc\u015f\u00fcncesini akl\u0131na getirmemi\u015f ki\u015filerde de g\u00f6r\u00fclmesine ba\u011fl\u0131 olarak atlama d\u00fcrt\u00fcs\u00fcn\u00fcn frekans\u0131yla da ili\u015fkili oldu\u011fu bulgusuna ula\u015ft\u0131. V\u00fccut i\u015faretlerine genellikle daha duyarl\u0131 olan daha \u00f6nce intihar d\u00fc\u015f\u00fcncesi\u00a0ge\u00e7irmemi\u015f\u00a0insanlar atlama d\u00fcrt\u00fcs\u00fcyle beraber gelen g\u00fcvenlik sinyallerini yanl\u0131\u015f yorumlamaya daha yatk\u0131n olabilirler. Ancak yine de, s\u00f6z konusu fenomen \u00fczerinde daha fazla ara\u015ft\u0131rma yap\u0131lmas\u0131na ihtiya\u00e7 duyuyoruz.", "tags": ["beyin", "Depresyon (\u00c7\u00f6kertici bozukluk)", "intihar"]},
{"source": "bilimfili.com", "url": "https://bilimfili.com/cocuk-sahibi-olmak-romantik-iliskiyi-riske-atiyor/", "category": "psikoloji", "date": "18 May\u0131s 2016", "title": "\u00c7ocuk Sahibi Olmak Romantik \u0130li\u015fkiyi Riske At\u0131yor", "content": "\u00c7ok eskiden beri insanlar \u00e7ocuk sahibi olmay\u0131 d\u00f6rt g\u00f6zle beklemi\u015f ve k\u00fc\u00e7\u00fck bir bebe\u011fi kollar\u0131na almak, b\u00fcy\u00fcyen bir \u00e7ocu\u011fu yeti\u015ftirmek, olgunla\u015fan evlatlarla iyi ili\u015fkiler geli\u015ftirmek gibi hayaller kurmu\u015flard\u0131r. D\u00fcnyan\u0131n hemen her k\u00f6\u015fesinde, ebeveynli\u011fin ya\u015famdaki en b\u00fcy\u00fck hediye oldu\u011fu kan\u0131s\u0131 yayg\u0131nd\u0131r1. Ancak h\u0131zla de\u011fi\u015fen d\u00fcnyada hem ebeveynleri hem de d\u00fcnyaya gelenleri bekleyen ve \u00f6zellikle 1980\u2019lerden itibaren do\u011fan gen\u00e7 ku\u015faklar\u0131n fark\u0131na varmak zorunda oldu\u011fu bedeller var. Gezegenimizin g\u00fcnden g\u00fcne k\u00f6t\u00fcye giden sa\u011fl\u0131\u011f\u0131n\u01312, uygarl\u0131\u011f\u0131m\u0131z\u0131n i\u00e7ine hapsoldu\u011fu metala\u015ft\u0131r\u0131c\u0131 d\u00fczeni, insan\u0131 insana rakip olmak ve ezen ya da ezilen olmak aras\u0131nda se\u00e7im yapmak zorunda b\u0131rakan n\u00fcfus patlamas\u0131n\u01313 bir yana b\u0131rak\u0131rsak, ebeveyn olan ki\u015filerin ikili ili\u015fkisi de\u00a0do\u011fan \u00e7ocuktan \u00f6t\u00fcr\u00fc s\u0131nav vermek zorunda kal\u0131yor. Anne ile \u00e7ocu\u011fun ba\u011f\u0131 kuvvetlenirken, \u00e7o\u011fu zaman kad\u0131n\u0131n di\u011fer ili\u015fkileri zarar g\u00f6r\u00fcyor. \u015eimdi bu konu hakk\u0131nda\u00a0yap\u0131lan ara\u015ft\u0131rmalardan elde edilen ba\u015fl\u0131ca sonu\u00e7lar\u0131 g\u00f6relim. Yeni evliler genellikle a\u015f\u0131k ve mutlu hisseder, aralar\u0131ndaki ba\u011f\u0131n kuvvetlenmesinden memnun olurlar. \u0130statistiklere4 g\u00f6re bu memnuniyet, evlili\u011fin ilk y\u0131llar\u0131\u00a0i\u00e7inde ciddi bir d\u00fc\u015f\u00fc\u015f5 g\u00f6steriyor. E\u011fer d\u00fc\u015f\u00fc\u015f \u00f6zellikle sert ve zorlu6 bir \u015fekilde ger\u00e7ekle\u015fmi\u015fse, birliktelik bo\u015fanma7 ile sonu\u00e7lanabiliyor. Buraya kadar bebek bezleri ve sonu gelmeyen harcamalar hen\u00fcz ortaya \u00e7\u0131km\u0131\u015f bile de\u011fil. Yakla\u015f\u0131k 30 y\u0131ld\u0131r, ara\u015ft\u0131rmac\u0131lar \u00e7ocuk sahibi olman\u0131n evlilik \u00fczerindeki etkilerini inceliyor ve sonu\u00e7 net: E\u015fler aras\u0131 ili\u015fki k\u00f6t\u00fcye gidiyor. \u00c7ocu\u011fu olan ve olmayan \u00e7iftler kar\u015f\u0131la\u015ft\u0131r\u0131ld\u0131\u011f\u0131nda, ili\u015fkiden duyulan memnuniyetteki d\u00fc\u015f\u00fc\u015f oran\u01318 \u00e7ocuklu \u00e7iftlerde neredeyse iki kat h\u0131zl\u0131 ilerliyor. Hele gebelik beklenmedik bir bi\u00e7imde olu\u015ftuysa, ebeveynler aras\u0131 ili\u015fkideki olumsuz9 etki daha da b\u00fcy\u00fcyor.\u00a0\u0130\u015fin ironik taraf\u0131, yeni ebeveynlerin evliliklerinden memnunluk oran\u0131n\u0131n d\u00fc\u015fmesi ile birlikte, bo\u015fanma oranlar\u013110 da d\u00fc\u015f\u00fcyor. Yani \u00e7ocu\u011funuzun olmas\u0131 sizi peri\u015fan edebilir ama bu ac\u0131ya birlikte katlan\u0131rs\u0131n\u0131z. Daha k\u00f6t\u00fcs\u00fc de var: Evlilik memnuniyetindeki d\u00fc\u015f\u00fc\u015f, \u00e7o\u011fu zaman genel anlamda ya\u015fama ili\u015fkin mutlulu\u011fu da azalt\u0131yor. \u00c7\u00fcnk\u00fc sonu\u00e7ta bir insan\u0131n ya\u015fam\u0131ndaki en b\u00fcy\u00fck mutluluk kayna\u011f\u0131, g\u00fczel bir ili\u015fki s\u00fcrd\u00fcrd\u00fc\u011f\u00fc bir e\u015fe sahip olmas\u0131d\u0131r11. Ebeveyn olman\u0131n evlilik \u00fczerindeki negatif etkisini \u00e7ocu\u011fu olanlar iyi bilse de, bu \u00e7o\u011funlukla ger\u00e7ekle\u015fene kadar akla gelmeyen bir durum oluyor. Gen\u00e7 \u00e7iftlerin \u00e7o\u011fu, \u00e7ocuk yapman\u0131n onlar\u0131 birbirlerine yak\u0131nla\u015ft\u0131raca\u011f\u0131n\u0131 umuyor12; en az\u0131ndan evliliklerine y\u00fck getirece\u011fini13 sanm\u0131yorlar. Fakat bu d\u00fc\u015f\u00fcnceler ne yaz\u0131k ki her a\u015f\u0131\u011f\u0131n d\u00fc\u015flemekten ho\u015fland\u0131\u011f\u0131 bir mit olman\u0131n14 \u00f6tesine ge\u00e7emiyor. Eve bir bebek gelmesinin t\u00fcm gidi\u015fat\u0131 de\u011fi\u015ftirece\u011fi zaten bellidir. Ku\u015fkusuz, e\u015fler aras\u0131 etkile\u015fim de ayn\u0131 kalmayacakt\u0131r15. Genellikle e\u015fler uzakla\u015f\u0131r ve birbirlerine g\u00f6rev bilinciyle yakla\u015fmaya ba\u015flarlar. Dikkatleri ebeveynli\u011fin gerektirdi\u011fi ayr\u0131nt\u0131lara yo\u011funla\u015fm\u0131\u015ft\u0131r. \u00c7ocuklar\u0131 beslemek, y\u0131kamak, giydirmek gibi g\u00fcnl\u00fck i\u015flere, hi\u00e7 aksatmadan zaman ve enerji ay\u0131rmak zorunludur. Ailenin sorunsuz i\u015flemesi \u00e7abas\u0131yla, meyve-sebze al\u0131\u015fveri\u015fi ya da \u00e7ocuklar\u0131n gereksinimlerini konu\u015fmaktan, d\u0131\u015f d\u00fcnya ve hatta e\u015flerin kendileri hakk\u0131nda konu\u015fmalar yok olmaya y\u00fcz tutar. T\u00fcm bu de\u011fi\u015fimler \u00e7ok derinlere inebilir. Ki\u015filiklerin temellerinde kaymalar ya\u015fanabilir. Kad\u0131n anne, erkek baba olurken, sevgililer de ebeveyn h\u00e2line gelir16. Cinsel yak\u0131nla\u015fmalar de\u011fi\u015fir ve e\u015fler birbirlerini mutlu edecek k\u00fc\u00e7\u00fck \u015feyler yapmay\u0131 yava\u015f yava\u015f b\u0131rak\u0131r17. Bir zamanlar g\u00f6nderilen duygusal\u00a0mesajlar\u0131n yerini al\u0131\u015fveri\u015f listeleri al\u0131r. Evlenmeden \u00e7ocuk sahibi olan ebeveynler, \u00e7o\u011fu zaman sistemi punduna getirdiklerini ve istatistiklerin d\u0131\u015f\u0131nda kalabileceklerini san\u0131yor18. Fakat i\u015fin asl\u0131 \u00f6yle de\u011fil. G\u00f6r\u00fcn\u00fc\u015fe g\u00f6re, \u00e7ocu\u011fun ili\u015fki \u00fczerinde yaratt\u0131\u011f\u0131 etki medeni halden, cinsiyet y\u00f6neliminden ve gelir d\u00fczeyinden ba\u011f\u0131ms\u0131z olarak ger\u00e7ekle\u015fiyor19. Ebeveynli\u011fin bedelini en a\u011f\u0131r bi\u00e7imde \u00f6deyenlerin babalar de\u011fil de anneler olmas\u0131 pek \u015fa\u015f\u0131rt\u0131c\u0131 olmasa gerek. E\u015flerin ikisi de d\u0131\u015far\u0131da \u00e7al\u0131\u015f\u0131yor ve ev i\u015flerini b\u00f6l\u00fc\u015f\u00fcyor olsa bile, basmakal\u0131p cinsiyet rollerine kaymadan edemiyorlar20. Kad\u0131nlar n\u00f6bet\u00e7i ebeveyn olmaya daha e\u011filimliler ve \u00e7o\u011funlukla gece yar\u0131s\u0131 bebek i\u00e7in kalkan veya \u00e7ocu\u011fun okulu taraf\u0131ndan muhattap al\u0131nan ki\u015fi anne oluyor21. Bu durumun neticesinde, kad\u0131nlar tam zamanl\u0131 i\u015flerde \u00e7al\u0131\u015fmay\u0131 b\u0131rakabiliyor. Dolay\u0131s\u0131yla finansal sorumluluk ister istemez babaya ge\u00e7iyor. Annenin \u00e7ocuk ve ev ile ilgilenmeye, baban\u0131n da d\u0131\u015far\u0131da para kazanmaya daha fazla zaman ay\u0131rmaya ba\u015flamas\u0131yla22 birlikte, her iki ebeveyn i\u00e7in hayal k\u0131r\u0131kl\u0131\u011f\u0131, su\u00e7luluk duygusu ve gerginlik dozu art\u0131yor23. T\u00fcm bu psikolojik s\u0131k\u0131nt\u0131lar\u0131n, depresyon24 ve di\u011fer zihinsel sorunlar\u0131n yan\u0131 s\u0131ra, fizyolojik sorunlar\u013125 tetikledi\u011fi de oluyor. Son zamanlarda yayg\u0131nla\u015fan \u00e7ift terapileri26 ile bu t\u00fcr zorluklar\u0131n \u00fcstesinden gelinmeye \u00e7al\u0131\u015f\u0131yor27. Peki madem \u00e7ocuk sahibi olmak evlilikler i\u00e7in g\u00fc\u00e7l\u00fck yarat\u0131yor, o zaman \u00e7ocuklar\u0131n b\u00fcy\u00fcy\u00fcp evden ayr\u0131lmalar\u0131 \u00e7iftlerin ili\u015fkisini olumlu y\u00f6nde etkiler mi? Evet, \u00e7ocuklar yuvadan u\u00e7tu\u011funda baz\u0131 evliliklerin iyiye gitti\u011fine ili\u015fkin bulgular var28. Baz\u0131 durumlarda ise \u00e7ocuklar\u0131n gereksinimlerinin sona ermesiyle birlikte, \u00e7iftin onlar\u0131 bir arada tutacak hi\u00e7bir \u015fey bulamamalar\u0131ndan \u00f6t\u00fcr\u00fc b\u00fct\u00fcn\u00fcyle koptuklar\u0131 da g\u00f6zlemlenebiliyor29. T\u00fcm bunlar d\u00fc\u015f\u00fcn\u00fcld\u00fc\u011f\u00fcnde, d\u00fcnya \u00e7ap\u0131nda30 giderek daha az insan\u0131n \u00e7ocuk sahibi olmaya karar verme nedeni anla\u015f\u0131l\u0131yor. ABD n\u00fcfus say\u0131mlar\u0131na g\u00f6re, son iki nesilde \u00e7ocuk do\u011furmayan kad\u0131n say\u0131s\u0131nda ciddi bir art\u0131\u015f var: 1976\u2019da %35 iken, 2010\u2019da %47\u2019ye \u00e7\u0131km\u0131\u015f31. Yine de \u00e7ocu\u011fu olan kad\u0131nlar\u0131n b\u00fcy\u00fck b\u00f6l\u00fcm\u00fc, ya\u015famlar\u0131ndaki en b\u00fcy\u00fck mutlulu\u011fun \u00e7ocuklar\u0131 oldu\u011funu d\u00fc\u015f\u00fcn\u00fcyor32. Bu mutlulu\u011fun gebelik s\u00fcreci ve do\u011fum s\u0131k\u0131nt\u0131lar\u0131na oldu\u011fu kadar, romantik ili\u015fkilerini kaybetmeye de de\u011fer oldu\u011funu belirtiyorlar. Bu noktada karar verirken sadece kendilerinin de\u011fil, d\u00fcnyaya getirecekleri insan\u0131n mutlulu\u011funun \u00f6nemini ve g\u00fcn\u00fcm\u00fcz ko\u015fullar\u0131nda d\u00fcnyan\u0131n yeni bir ya\u015fama sunabilece\u011fi vaatleri de iyi de\u011ferlendirmeleri gerekiyor.", "tags": ["aile", "\u00e7ocuklar (pedagoji & pediatri)", "romantik ili\u015fki"]},
{"source": "bilimfili.com", "url": "https://bilimfili.com/yuksek-masalarda-egitim-goren-cocuklarin-bilissel-fonksiyonlari-gelisiyor/", "category": "psikoloji", "date": "27 Ocak 2016", "title": "Y\u00fcksek Masalarda E\u011fitim G\u00f6ren \u00c7ocuklar\u0131n Bili\u015fsel Fonksiyonlar\u0131 Geli\u015fiyor", "content": "International Journal of Environmental Research and Public Health\u2019de yay\u0131mlanan \u00e7al\u0131\u015fma, s\u0131n\u0131flardaki ayakta \u00e7al\u0131\u015fma yap\u0131labilecek y\u00fckseklikteki masalar\u0131n (\u00f6\u011frenciler bu y\u00fcksek masalar\u0131n \u00f6n\u00fcnde ayakta durmay\u0131 ya da masalar\u0131n \u00f6n\u00fcndeki y\u00fcksek sandalyelere oturmay\u0131 tercih edebilirler) n\u00f6robili\u015fsel faydas\u0131 ile ilgili ilk delilleri sa\u011fl\u0131yor. Texas A&M School of Public Health\u2019de do\u00e7ent Ranjana Metha ve \u00e7al\u0131\u015fma arkada\u015flar\u0131, ayakta \u00e7al\u0131\u015fma yap\u0131labilecek y\u00fckseklikteki masalarla e\u011fitim g\u00f6ren lise birinci s\u0131n\u0131f \u00f6\u011frencilerini ara\u015ft\u0131rd\u0131. \u00c7al\u0131\u015fma bu \u00f6\u011frencilerin e\u011fitim y\u0131l\u0131n\u0131n ba\u015flang\u0131c\u0131nda ve sonunda yap\u0131ld\u0131.\nDeneysel tasar\u0131m kullan\u0131larak y\u00fcr\u00fct\u00fclen \u00e7al\u0131\u015fmada, Mehta, bu masalar\u0131n n\u00f6robili\u015fsel faydalar\u0131n\u0131 bilgisayar \u00fczerinden yap\u0131lan 4 test ile y\u00fcr\u00fctme fonksiyonlar\u0131n\u0131 de\u011ferlendirerek ke\u015ffetti. Y\u00fcr\u00fctme fonksiyonlar\u0131; g\u00f6revleri analiz etmekte kulland\u0131\u011f\u0131m\u0131z ve onlar\u0131 ad\u0131mlara b\u00f6lerek ba\u015farana kadar akl\u0131m\u0131zda tuttu\u011fumuz bili\u015fsel yeteneklerdir. Bu yetenekler do\u011frudan; \u00f6\u011frencilerin zamanlar\u0131n\u0131 de\u011ferli kullanmalar\u0131, bulgular\u0131 hat\u0131rlamalar\u0131, okuduklar\u0131n\u0131 anlamalar\u0131, \u00e7ok ad\u0131ml\u0131 problemleri \u00e7\u00f6zmeleri ve yaz\u0131lar\u0131nda d\u00fc\u015f\u00fcncelerini organize etmelerinin dahil oldu\u011fu bir\u00e7ok akademik yetene\u011fin geli\u015fimi ile ili\u015fkili. Bu fonksiyonlar\u0131n b\u00fcy\u00fck bir b\u00f6l\u00fcm\u00fc frontal beyin b\u00f6lgelerinde d\u00fczenlendi\u011finden, ara\u015ft\u0131rmada ta\u015f\u0131nabilir beyin-g\u00f6r\u00fcnt\u00fcleme cihaz\u0131 kullan\u0131ld\u0131. Ara\u015ft\u0131rma boyunca \u00f6\u011frencilerin frontal beyin fonksiyonu i\u00e7erisindeki alakal\u0131 de\u011fi\u015fimlerin \u00f6l\u00e7\u00fclebilmesi i\u00e7in, \u00f6\u011frencilerin al\u0131nlar\u0131na test boyunca biyo-sens\u00f6rler yerle\u015ftirildi. Mehta\u2019n\u0131n belirtti\u011fine g\u00f6re: [su_quote]Test sonu\u00e7lar\u0131, y\u00fcksek masalar\u0131n devaml\u0131 kullan\u0131m\u0131n\u0131n y\u00fcr\u00fctme fonksiyonlar\u0131 ve i\u015fler beyin yeteneklerindeki \u00f6nemli ilerlemeler ile alakal\u0131 oldu\u011funu i\u015faret ediyor.[/su_quote] \u00a0 Temel olarak \u00f6\u011frencilerin harcad\u0131klar\u0131 enerjiye\u00a0odaklanan daha \u00f6nceki \u00e7al\u0131\u015fmalarda da e\u011fitimciler, y\u00fcksek masalarda oturan \u00e7ocuklar\u0131n daha iyi davran\u0131\u015flar sergilediklerini ve daha dikkatli olduklar\u0131n\u0131 g\u00f6zlemlemi\u015flerdi. [su_quote]\u0130lgin\u00e7 bir \u015fekilde yapt\u0131\u011f\u0131m\u0131z ara\u015ft\u0131rma, daha \u00f6nceki okul-temelli egzersiz programlar\u0131n\u0131n sonu\u00e7lar\u0131 ile paralellik g\u00f6stererek, y\u00fcksek masalar\u0131n kullan\u0131m\u0131n\u0131n n\u00f6robili\u015fsel fonksiyonu geli\u015ftirdi\u011fini g\u00f6steriyor. Bundan sonraki ad\u0131m da, do\u011frudan y\u00fcksek masalar\u0131n sa\u011flad\u0131\u011f\u0131 n\u00f6robili\u015fsel faydalar\u0131 okul temelli egzersiz programlar\u0131 ile kar\u015f\u0131la\u015ft\u0131rmak olabilir.[/su_quote] Bu ara\u015ft\u0131rman\u0131n sonu\u00e7lar\u0131, okullardaki s\u0131ralar\u0131n \u00f6\u011frenciler a\u00e7\u0131s\u0131ndan en verimli \u015fekilde kullan\u0131lmas\u0131 i\u00e7in \u00f6nemli olabilir. Kaynak: Texas A&M School of Public Health Makale Referans\u0131:\u00a0Ranjana Mehta, Ashley Shortz, Mark Benden.\u00a0Standing Up for Learning: A Pilot Investigation on the Neurocognitive Benefits of Stand-Biased School Desks.\u00a0International Journal of Environmental Research and Public Health, 2015; 13 (2): 59 DOI:\u00a010.3390/ijerph13010059", "tags": ["\u00e7ocuklar (pedagoji & pediatri)", "\u00f6\u011frenme", "okul"]},
{"source": "bilimfili.com", "url": "https://bilimfili.com/bir-kisinin-endiseli-olup-olmadigini-yuruyusunden-anlayabilir-miyiz/", "category": "psikoloji", "date": "27 Ocak 2016", "title": "Bir Ki\u015finin Endi\u015feli Olup Olmad\u0131\u011f\u0131n\u0131 Y\u00fcr\u00fcy\u00fc\u015f\u00fcnden Anlayabilir miyiz?", "content": "Birisi size d\u00fcn ak\u015fam d\u00fcz bir \u00e7izgide y\u00fcr\u00fcyemedi\u011fini s\u00f6yledi\u011finde, bu ki\u015finin alkol alm\u0131\u015f olabilece\u011fini d\u00fc\u015f\u00fcnebilirsiniz. Evet bu durum yeterince ak\u0131ll\u0131ca bir d\u00fc\u015f\u00fcn\u00fc\u015f bi\u00e7imi olabilir. Fakat bir psikoloji ara\u015ft\u0131rmas\u0131; bir tarafa yalpalaman\u0131n farkl\u0131 bir sonuca i\u015faret etti\u011fini ileri s\u00fcr\u00fcyor. Buradaki taraf ise; sol taraf. Sol tarafa do\u011fru bir yalpalama s\u00f6z konusu ise bu ara\u015ft\u0131rmaya g\u00f6re; ki\u015fi endi\u015feli demektir. University of Kent\u2019ten ara\u015ft\u0131rmac\u0131lar; endi\u015feli insanlar\u0131n genel olarak sola e\u011filimli olduklar\u0131n\u0131 belirlemek i\u00e7in basit bir deney tasarlad\u0131lar. Cognition \u2018da yay\u0131mlanan \u00e7al\u0131\u015fmada; g\u00f6zleri ba\u011fl\u0131 kat\u0131l\u0131mc\u0131lar bir oda zeminine \u00e7izilmi\u015f d\u00fcz bir \u00e7izgide tekrar tekrar y\u00fcr\u00fcmeye \u00e7al\u0131\u015ft\u0131lar. Ki\u015filik testlerine dayanarak daha fazla endi\u015feli oldu\u011fu g\u00f6r\u00fclen kat\u0131l\u0131mc\u0131lar\u0131n sola sapma e\u011filiminde olduklar\u0131 g\u00f6r\u00fcld\u00fc. Ara\u015ft\u0131rmac\u0131lar; sola sapma durumunun beynin sa\u011f k\u0131sm\u0131nda sol k\u0131sm\u0131na k\u0131yasla daha fazla aktivite ger\u00e7ekle\u015fti\u011fine i\u015faret ediyor. Ortaokul Fen Bilimleri derslerindeki \u00f6\u011frendiklerinize dair bir tarama yaparsan\u0131z, beynin her lobunun v\u00fccudun z\u0131t k\u0131s\u0131m\u0131lar\u0131ndaki kaslar\u0131 kontrol etti\u011fini hat\u0131rlars\u0131n\u0131z (sa\u011f g\u00f6z\u00fcn\u00fcz\u00fc, sol beyniniz sayesinde k\u0131rpabilirsiniz.) Buradan yola \u00e7\u0131k\u0131ld\u0131\u011f\u0131nda \u00e7apraz yar\u0131m k\u00fcresel ili\u015fki biraz karma\u015f\u0131kla\u015f\u0131yor. Beynin iki taraf\u0131 birlikte \u00e7al\u0131\u015fabilmelerinin ve hatta farkl\u0131 yo\u011funlukta olmalar\u0131n\u0131n yan\u0131 s\u0131ra ayn\u0131 zamanda da asimetriktirler. Ancak, bili\u015fsel, duygusal ve davran\u0131\u015fsal i\u015flevlerin bir arada oldu\u011fu ki\u015filik \u00f6zellikleri d\u00fc\u015f\u00fcn\u00fcld\u00fc\u011f\u00fcnde ise karakteristikler ile beyin loblar\u0131 aras\u0131nda do\u011frudan bir ba\u011flant\u0131 oldu\u011funu saptamak olduk\u00e7a g\u00fc\u00e7t\u00fcr. Ara\u015ft\u0131rmadaki durumda ise; ara\u015ft\u0131rma ekibi, yanal konumsal sapma (sa\u011fa ya da sola e\u011fimli y\u00fcr\u00fcmek) ve motivasyon ile alakal\u0131 iki karakter aras\u0131ndaki ili\u015fkiye dair inceleme y\u00fcr\u00fctt\u00fc. \u0130lki, hedef y\u00f6nelimli\u00a0(en. goal-oriented behavior) davran\u0131\u015f\u0131 g\u00f6z \u00f6n\u00fcne alan davran\u0131\u015fsal yakla\u015f\u0131m. Burada, g\u00f6z\u00fcn\u00fc \u00f6d\u00fcle dikmi\u015f rakipler daha iyi bir skor elde ederler. \u0130kincisi ise; engelleme (burada; endi\u015fe). Olumsuz tehditleri (gri g\u00f6k\u00fcy\u00fcz\u00fc = k\u0131yamet yakla\u015f\u0131yor) \u00a0alg\u0131lamakta h\u0131zl\u0131 olan insanlar engelleme g\u00f6sterirler. Ge\u00e7mi\u015fte yap\u0131lan sinirbilimi ve bili\u015f ara\u015ft\u0131rmalar\u0131; hedef odakl\u0131 davran\u0131\u015fta, orant\u0131s\u0131z seviyede y\u00fcksek sol beyin aktivitesi ve sa\u011f yanal e\u011filim aras\u0131nda bir ba\u011flant\u0131 oldu\u011funu ortaya koymu\u015ftu. \u00d6rne\u011fin; merivenden \u00e7\u0131karken sa\u011fa do\u011fru y\u00f6nelenlerin sol beyinlerinde bir aktivite ger\u00e7ekle\u015fiyor demektir.\n\u00d6te yandan, ba\u011flant\u0131n\u0131n ne zaman ortaya \u00e7\u0131kt\u0131\u011f\u0131 ise belirsiz durumda. Baz\u0131 psikologlar, yar\u0131\u015f i\u00e7indeki bireylerin yo\u011fun bask\u0131 alt\u0131ndaki durumlarda (\u00f6rne\u011fin; \u015fampiyonluk ma\u00e7\u0131 gibi) sa\u011fa e\u011filmeye ba\u015flad\u0131klar\u0131n\u0131 d\u00fc\u015f\u00fcn\u00fcyor. Esas\u0131nda, sa\u011fa y\u00f6nelme (sol \u00f6n-lob aktivitesi) ve ki\u015fisel tatmin aras\u0131nda baz\u0131 ba\u011flant\u0131lar var, ancak bu ba\u011flant\u0131lar yaln\u0131zca bazen ortaya \u00e7\u0131kabiliyorlar ve ne zaman \u00e7\u0131kt\u0131klar\u0131n\u0131 bilmiyoruz. Sinirbilimi ara\u015ft\u0131rmalar\u0131, endi\u015fe ve sa\u011f beyin lobu aktivitesi aras\u0131nda bir ba\u011flant\u0131 oldu\u011funa i\u015faret ediyor. Fakat, \u00fc\u00e7genin \u00fc\u00e7\u00fcnc\u00fc kenar\u0131na yani sol yanal sapmaya dair destekleyici par\u00e7alar \u00e7ok g\u00fc\u00e7l\u00fc de\u011fil. Ara\u015ft\u0131rma ekibi; engellemenin, tek ba\u015f\u0131na sola hareket etmeyi belirledi\u011fine dair kesin bir kan\u0131t olmad\u0131\u011f\u0131n\u0131 s\u00f6yl\u00fcyor.\nEkip; anksiyete testinde y\u00fcksek skorlara sahip insanlarda; hedef y\u00f6nelimli olmak ile sa\u011fa do\u011fru hareket aras\u0131nda bir ba\u011flant\u0131n\u0131n ortaya \u00e7\u0131kmad\u0131\u011f\u0131n\u0131 ve bu durumun da ilk kez kay\u0131p ba\u011flant\u0131ya dair deliller sa\u011flad\u0131\u011f\u0131n\u0131 d\u00fc\u015f\u00fcn\u00fcyor. Kat\u0131l\u0131mc\u0131n\u0131n anksiyete seviyesi artt\u0131k\u00e7a, sola e\u011filimli y\u00fcr\u00fcmenin de artt\u0131\u011f\u0131 g\u00f6zlemlendi. Ara\u015ft\u0131rma Referans\u0131:\u00a0Weick, Mario, John A. Allen, Milica Vasiljevic, and Bo Yao. \u201cWalking blindfolded unveils unique contributions of behavioural approach and inhibition to lateral spatial bias.\u201d Cognition 147 (2016): 106-112.", "tags": ["Anksiyete (Kayg\u0131 bozuklu\u011fu)", "beden dili", "insan davran\u0131\u015flar\u0131 (davran\u0131\u015f bilimleri)"]},
{"source": "bilimfili.com", "url": "https://bilimfili.com/zenginler-arkadaslariyla-yoksullar-aileleriyle-daha-fazla-vakit-geciriyor/", "category": "psikoloji", "date": "21 May\u0131s 2016", "title": "Zenginler Arkada\u015flar\u0131yla, Yoksullar Aileleriyle Daha Fazla Vakit Ge\u00e7iriyor", "content": "Daha fazla paraya sahip olduk\u00e7a genel olarak daha az sosyal bir ki\u015filik olmaya yatk\u0131n olursunuz. Y\u0131llar boyunca, ara\u015ft\u0131rmac\u0131lar bu duruma dair \u00e7e\u015fitli potansiyel a\u00e7\u0131klamalar ileri s\u00fcrd\u00fcler. Bunlardan birisi; yoksul insanlar\u0131n belirli ihtiya\u00e7lar\u0131n\u0131 kar\u015f\u0131lamak i\u00e7in \u00e7evrelerindeki ili\u015fkilere ihtiya\u00e7 duymalar\u0131na kar\u015f\u0131n, ekonomik durumu iyi olanlar bu ihtiya\u00e7lar\u0131 sat\u0131n alabilecek durumda\u00a0olmalar\u0131yla ili\u015fkilendirilir.\u00a0\u00d6rne\u011fin; yoksul bir aile \u00e7ocu\u011funa g\u00f6z kulak olmas\u0131 i\u00e7in kom\u015fular\u0131ndan ricada bulunurken, ekonomik durumu gayet iyi olan bir aile \u00e7ocu\u011fu i\u00e7in rahatl\u0131kla bir bebek bak\u0131c\u0131s\u0131 kiralayabilir. Ve b\u00f6ylesi durumlar i\u00e7in sosyal destek; mal\u00ee olarak zorda olanlar i\u00e7in duygusal ve lojistik anlamda bir tampon deste\u011fi sa\u011flayabilir. Yani g\u00fc\u00e7l\u00fc bir sosyal a\u011f, yoksullu\u011fun daimi stresine dair bir rahatlama sunabilir. Social Psychological and Personality Science \u2018da yay\u0131mlanan \u201cSocial Class and Social Worlds Income Predicts the Frequency and Nature of Social Contact\u201d ba\u015fl\u0131kl\u0131 yeni bir ara\u015ft\u0131rma ise yukar\u0131daki hipotezlere\u00a0dair farkl\u0131 bir bak\u0131\u015f geli\u015ftiriyor.\u00a0Zengin insanlar bo\u015f zamanlar\u0131n\u0131n b\u00fcy\u00fck bir \u00e7o\u011funlu\u011funu yaln\u0131z ba\u015flar\u0131na ge\u00e7iriyorlar. Fakat zenginler di\u011fer insanlarla zaman ge\u00e7iriyorken, ara\u015ft\u0131rman\u0131n bulgular\u0131na g\u00f6re onlar\u0131n sosyal ya\u015fant\u0131lar\u0131 yoksul insanlar\u0131nkinden olduk\u00e7a farkl\u0131 bir \u015fekilde geli\u015fiyor. Esas\u0131nda\u00a0arkada\u015flarla zaman ge\u00e7irmek yoksullar i\u00e7in bir nev\u00ee l\u00fckst\u00fcr ve durumu g\u00f6rece iyi olan insanlar i\u00e7in ise \u00e7ok daha eri\u015filebilirdir. Ara\u015ft\u0131rma ekibi; verilerini iki ulusal temsil \u00f6rne\u011finden: 2012 y\u0131l\u0131nda yap\u0131lan yakla\u015f\u0131k 30.000 insan\u0131n verilerini toplayan General Social Survey\u2019den ve yakla\u015f\u0131k 89.000 kat\u0131l\u0131mc\u0131n\u0131n oldu\u011fu American Time Use Survey\u2019den elde ettiler. Ekip; verilerin analizlerini yaparken ki\u015finin sosyal ya\u015fam\u0131n\u0131 etkileyebilecek di\u011fer fakt\u00f6rleri \u2013\u00f6rne\u011fin; ya\u015f, cinsiyet, \u00e7al\u0131\u015fma saatleri\u2013 kontrol alt\u0131nda tuttular ve ayn\u0131 zamanda da ev ahalisinin b\u00fcy\u00fckl\u00fc\u011f\u00fcn\u00fc (yoksul insanlar di\u011fer aile \u00fcyeleriyle ayn\u0131 evi payla\u015f\u0131yor olabilir) ve \u015fehir b\u00fcy\u00fckl\u00fc\u011f\u00fcn\u00fc de (k\u0131rsal b\u00f6lgelerde ya\u015fayan insanlar\u0131n aile \u00fcyeleriyle vakit ge\u00e7irmeleri daha muhtemeldir) hesaba katt\u0131lar. Hesaplamalar\u0131n ard\u0131ndan ekip; ekonomik refah ile insanlar\u0131n bo\u015f vakitlerini kimlerle ge\u00e7irmeyi se\u00e7tikleri aras\u0131nda olduk\u00e7a a\u00e7\u0131k bir ba\u011flant\u0131y\u0131 saptad\u0131lar: Gelir spektrumunun alt k\u0131sm\u0131ndaki insanlar ile zenginler kar\u015f\u0131la\u015ft\u0131r\u0131ld\u0131\u011f\u0131nda; zenginlerin g\u00fcn i\u00e7erisinde yoksul insanlara k\u0131yasla yaln\u0131z ba\u015flar\u0131na 10 dakika daha fazla, arkada\u015flar\u0131yla 22 dakika daha fazla ve aile \u00fcyeleriyle ise 26 dakika daha az zaman ge\u00e7irdikleri bulgusuna ula\u015f\u0131ld\u0131. G\u00fcn\u00fcn 24 saatten olu\u015ftu\u011fu g\u00f6z \u00f6n\u00fcne al\u0131nd\u0131\u011f\u0131nda, 22 dakikan\u0131n fazla bir zaman olmad\u0131\u011f\u0131 a\u00e7\u0131k, fakat bu s\u00fcreyi haftalar, aylar ve y\u0131llar seviyesinde ele ald\u0131\u011f\u0131n\u0131zda az\u0131msanmayacak bir zaman dilimi elde edersiniz.\u00a0Ara\u015ft\u0131rmac\u0131lar; varl\u0131kl\u0131 insanlar\u0131n kom\u015fular\u0131yla daha az zaman ge\u00e7irdiklerini ancak daha \u00e7ok kendi se\u00e7tikleri topluluklarla (\u00f6zel kul\u00fcpler, \u00f6zel okul birliktelikleri gibi) vakit ge\u00e7irdiklerini s\u00f6yl\u00fcyorlar. \u00d6te yandan, yoksullar i\u00e7in bu durum bir l\u00fcks halini al\u0131yor. Sonu\u00e7 olarak; yoksullar arkada\u015flar\u0131ndan\u00a0ziyade aileleriyle daha fazla vakit ge\u00e7iriyorlar ya da ge\u00e7irmek durumunda kal\u0131yorlar. Yani yoksulluk; sosyal ili\u015fkilerin de zay\u0131flamas\u0131na sebep olabiliyor.\u00a0Sosyal anlamda birbirine destek olma durumu; yoksullar i\u00e7in daha hayati d\u00fczeyde olsa da, bunun i\u00e7in f\u0131rsatlar\u0131 engelleyen bir\u00e7ok parametrenin oldu\u011fu da kesin. Fakat; her ne kadar Marx farkl\u0131 bir konteks i\u00e7in s\u00f6ylemi\u015f olsa da; \u201cd\u00fcnyan\u0131n b\u00fct\u00fcn i\u015f\u00e7ilerinin birle\u015fmesi\u201d sosyal ili\u015fkilerin sa\u011fl\u0131\u011f\u0131 a\u00e7\u0131s\u0131ndan da \u00f6nemli. \u00c7\u00fcnk\u00fc g\u00f6r\u00fcnen o ki; para arkada\u015f sat\u0131n alam\u0131yor belki ama, daha sosyal olabilmeyi m\u00fcmk\u00fcn k\u0131l\u0131yor. Ara\u015ft\u0131rma Referans\u0131 ve Kaynak:\n-Bianchi, Emily C., and Kathleen D. Vohs. \u201cSocial Class and Social Worlds Income Predicts the Frequency and Nature of Social Contact.\u201d Social Psychological and Personality Science (2016): 1948550616641472.\n-Chandler, A, \u201cWhy Richer People Spend More Time With Their Friends\u201d\u00a0http://www.theatlantic.com/business/archive/2016/05/friendship-privilege-income/481884/ (Reached on 2016, May 21)", "tags": ["sosyal stat\u00fc", "toplumbilim (sosyoloji)"]},
{"source": "bilimfili.com", "url": "https://bilimfili.com/bebeginizle-ilgilenirken-mesaj-atmadan-ve-arama-yapmadan-once-bir-kez-daha-dusunun/", "category": "psikoloji", "date": "31 Ocak 2016", "title": "Bebe\u011finizle \u0130lgilenirken Mesaj Atmadan ve Arama Yapmadan \u00d6nce Bir Kez Daha D\u00fc\u015f\u00fcn\u00fcn!", "content": "Telefonun, g\u00fcn\u00fcm\u00fcz ko\u015fullar\u0131nda hayat\u0131m\u0131z\u0131n temel bir par\u00e7as\u0131 haline geldi\u011fi a\u015fikar. \u0130\u015f yerinde, yatarken, kalkarken, yoldayken, her zaman ve her yerde s\u00fcrekli kontrol etme ihtiyac\u0131 hissediyoruz. Fakat annelere bir uyar\u0131m\u0131z var; \u00e7ocu\u011funuzun beyin geli\u015fimini olumsuz etkilememeniz i\u00e7in, onunla ilgilenirken telefonu uza\u011fa koyman\u0131zda b\u00fcy\u00fck fayda var! University of California ara\u015ft\u0131rmac\u0131lar\u0131ndan Dr. Tallie Z. Baram ve \u00e7al\u0131\u015fma arkada\u015flar\u0131n\u0131n yapt\u0131\u011f\u0131 Translational Psychiatry\u2019de yay\u0131mlanan ara\u015ft\u0131rmaya g\u00f6re, bebek bak\u0131m\u0131 s\u0131ras\u0131ndaki kar\u0131\u015f\u0131kl\u0131klar ve aksamalar \u00e7ocu\u011fun beyin geli\u015fimini sekteye u\u011fratabilir ve ileriki hayat\u0131nda duygusal bozukluklara yol a\u00e7abilir. \u00c7ocu\u011funuz kuca\u011f\u0131n\u0131zda iken, gelen mesaj\u0131 30 saniye i\u00e7inde cevaplamak size masum g\u00f6z\u00fckse de, \u00e7ocu\u011funuza y\u00f6neltti\u011finiz ilginin sekteye u\u011framas\u0131 onun i\u00e7in olumsuz sonu\u00e7lar do\u011furabilir. Baram ve \u00e7al\u0131\u015fma arkada\u015flar\u0131 bu sonuca ula\u015fmak i\u00e7in fareler \u00fczerinde \u00e7al\u0131\u015ft\u0131lar. S\u0131cak ve kaotik ortamda yeti\u015fen iki grup adolesan farenin duygusall\u0131k durumlar\u0131n\u0131 inceleyip bu farelerin annelerinin besleme ve b\u00fcy\u00fctme davran\u0131\u015flar\u0131n\u0131n matematiksel analizlerini yapt\u0131lar. Ara\u015ft\u0131rma sonu\u00e7lar\u0131na g\u00f6re kaotik ortamda beslenen adolesan fareler tatl\u0131 yiyeceklere ve e\u015fli oyunlara ilgi g\u00f6stermediler. Zevk alamama (anhedonia)\u00a0olarak bilinen bu durum uzun s\u00fcrede depresyona yol a\u00e7abiliyor. Peki bu tutars\u0131z ilgi ve yeti\u015ftirme bi\u00e7imi neden zevk sisteminde probleme yol a\u00e7\u0131yor?  Baram bunu \u015f\u00f6yle a\u00e7\u0131kl\u0131yor; yeni do\u011fanlar\u0131n beyinlerindeki dopamin al\u0131c\u0131lar\u0131 hen\u00fcz olgunla\u015fmam\u0131\u015f oldu\u011fundan onlar sadece \u00f6ng\u00f6r\u00fclebilir olay dizilerini alg\u0131layabilirler. Yani siz bebe\u011finizle ilgilenirken bunu bir telefon konu\u015fmas\u0131 ile b\u00f6lerseniz, \u00e7ocu\u011funuz art\u0131k bu ilgi ve alakay\u0131 her seferinde zevk alarak ger\u00e7ekle\u015ftirmeyebilir. E\u011fer bebe\u011finize yeterli derecede ve tutarl\u0131 bir ilgi g\u00f6stermezseniz, onlar da ileride zevk alamama durumu ve hatta depresyon ile kar\u015f\u0131 kar\u015f\u0131ya kalabilirler. Kaynak:\u00a0J Molet, K Heins, X Zhuo, Y T Mei, L Regev, T Z Baram, H Stern.\u00a0Fragmentation and high entropy of neonatal experience predict adolescent emotional outcome.\u00a0Translational Psychiatry, 2016; 6 (1): e702 DOI:\u00a010.1038/tp.2015.200", "tags": ["\u00e7ocuklar (pedagoji & pediatri)", "Depresyon (\u00c7\u00f6kertici bozukluk)", "telefonlar"]},
{"source": "bilimfili.com", "url": "https://bilimfili.com/gozlere-bakarak-konusma-sirasinin-geldigini-anlamak/", "category": "psikoloji", "date": "23 Ocak 2016", "title": "G\u00f6zlere Bakarak Konu\u015fma S\u0131ras\u0131n\u0131n Geldi\u011fini Anlamak", "content": "Konu\u015fma sanat\u0131n\u0131n tamamen kulland\u0131\u011f\u0131n\u0131z kelimeler etraf\u0131nda \u015fekillendi\u011fini d\u00fc\u015f\u00fcn\u00fcyor olabilirsiniz. Fakat ara\u015ft\u0131rmac\u0131lar; konu\u015fma esnas\u0131nda g\u00f6zlerinizin de bir \u015feyler s\u00f6yledi\u011fini, konu\u015fma s\u0131ras\u0131n\u0131n kimde oldu\u011funu belirtmeyi sa\u011flad\u0131\u011f\u0131n\u0131 ileri s\u00fcr\u00fcyorlar. Bir sohbette konu\u015fma s\u0131ras\u0131n\u0131n belirlenmesi olduk\u00e7a ilgin\u00e7 bir konudur, \u00e7\u00fcnk\u00fc \u00e7ok h\u0131zl\u0131 bir \u015fekilde ger\u00e7ekle\u015fir. Bilim insanlar\u0131, bu durumun beynimizin s\u00f6ylenen \u015feyleri kavrama h\u0131z\u0131ndan \u00e7ok daha h\u0131zl\u0131 oldu\u011funu d\u00fc\u015f\u00fcn\u00fcyorlar. 1960lara kadar uzanan \u00e7al\u0131\u015fmalar; muhtemel bir \u201ckonu\u015fma s\u0131ras\u0131 sende\u201d sinyali almak i\u00e7in bak\u0131\u015flar\u0131m\u0131z\u0131 kulland\u0131\u011f\u0131m\u0131za i\u015faret ediyor. Oysa, \u0130ngiltere\u2019deki University of Essex \u2018ten psikoloji ara\u015ft\u0131rmac\u0131s\u0131 Tom Foulsham,\u00a0yak\u0131n zamana kadar bu t\u00fcr sonu\u00e7lar\u0131n genellikle ikili konu\u015fmalar\u0131n yaln\u0131zca bir taraf\u0131n\u0131n; basit, son derece kontroll\u00fc etkile\u015fimine veya birey g\u00f6zlemlerine dayand\u0131\u011f\u0131n\u0131 s\u00f6yl\u00fcyor. Foulsham ve Univesity of British Columbia\u2019dan\u00a0ara\u015ft\u0131rmac\u0131lar; olduk\u00e7a do\u011fal sohbetler s\u0131ras\u0131nda bak\u0131\u015flar\u0131n nas\u0131l seyretti\u011fini takip etmek amac\u0131yla, \u201cTaboo\u201d tarz\u0131 bir kelime tahmin oyununda ya da \u201c20 soru sorarak ki\u015finin belirledi\u011fi bir nesneyi bulma oyununda\u201d iki ki\u015filik gruplara ayr\u0131lm\u0131\u015f 40 g\u00f6n\u00fcll\u00fcye g\u00f6z hareketlerini takip eden bir kay\u0131t cihaz\u0131 takt\u0131lar. PLOS ONE \u2018da yay\u0131mlanan \u00e7al\u0131\u015fman\u0131n bulgular\u0131na g\u00f6re; konu\u015fma dinamikleri bak\u0131m\u0131ndan birbirinden olduk\u00e7a farkl\u0131 olan bu oyunlarda, ara\u015ft\u0131rmac\u0131lar; bak\u0131\u015flar\u0131n s\u00fcrekli olarak daha \u00f6nce tarif edilen bir \u00f6rg\u00fc i\u00e7erisinde seyretti\u011fini g\u00f6rd\u00fcler. Yani; bireyler, konu\u015fmac\u0131n\u0131n konu\u015fmas\u0131n\u0131n bitti\u011fini d\u00fc\u015f\u00fcnd\u00fckleri anda bak\u0131\u015flar\u0131n\u0131 dinleyicilere \u00e7evirdiler. Bu s\u0131rada, konu\u015fmac\u0131n\u0131n konu\u015fmas\u0131 esnas\u0131nda kendini tamamen konu\u015fmac\u0131ya odaklayan dinleyiciler, konu\u015fma s\u0131ras\u0131 kendilerine ge\u00e7ti\u011finde ise bak\u0131\u015flar\u0131n\u0131\u00a0di\u011ferlerine \u00e7evirdiler. Foulsham insanlar\u0131n yapt\u0131klar\u0131 bu t\u00fcr \u201cdanslar\u0131n\u201d oldu\u011funu ve bunun yaln\u0131zca birisinin g\u00f6zlerine bakmak olmad\u0131\u011f\u0131n\u0131 ayn\u0131 zamanda bak\u0131\u015flar\u0131n\u0131 ba\u015fkalar\u0131na \u00e7evirmek \u015feklinde de seyretti\u011fini s\u00f6yl\u00fcyor. \u00d6te yandan, bak\u0131\u015f odaklaman\u0131n nas\u0131l i\u015faretler ta\u015f\u0131d\u0131\u011f\u0131 ki\u015filerin yak\u0131nl\u0131k derecesine, dostane ili\u015fkilere, konu\u015fanlar\u0131n ki\u015filik \u00f6zelliklerine ve konu\u015fman\u0131n do\u011fas\u0131na g\u00f6re farkl\u0131l\u0131k g\u00f6sterebilir. Yine de bu t\u00fcr \u00e7al\u0131\u015fmalar; geli\u015ftirilmi\u015f video-konferanslar\u0131ndan, otizmli bireylerdeki de\u011fi\u015fen g\u00f6z temas\u0131 \u00f6r\u00fcnt\u00fclerinin ileti\u015fim sonu\u00e7lar\u0131n\u0131 kavramaya kadar bir\u00e7ok konuda yard\u0131mc\u0131 olabilir.", "tags": ["dil", "g\u00f6z temas\u0131", "g\u00f6zbilim (oftalmoloji)", "ileti\u015fim"]},
{"source": "bilimfili.com", "url": "https://bilimfili.com/uyku-aninda-bir-saniye-neden-bir-yil-gibidir/", "category": "psikoloji", "date": "24 Ocak 2016", "title": "Uyku An\u0131nda Bir Saniye Neden \u201cBir Y\u0131l\u201d Gibidir?", "content": "\u201cInception\u201d filminde, r\u00fcyalar olduk\u00e7a yava\u015f ger\u00e7ekle\u015fiyordu ve r\u00fcyadaki bir saatlik dilim ger\u00e7ek d\u00fcnyada yaln\u0131zca be\u015f dakikaya denk geliyordu.\u00a0G\u00f6r\u00fcnen o ki; Aristocu benzetimin aksine Oscar Wilde\u2019nin dedi\u011fi gibi; sanat\u0131n ya\u015fam\u0131 taklit etmesinden \u00e7ok, ya\u015fam, sanat\u0131 taklit ediyordu. 2014 y\u0131l\u0131nda Frontiers in Psychology\u00a0\u2018de yay\u0131mlanan ara\u015ft\u0131rmada, r\u00fcyalar\u0131n zaman\u0131 \u00e7e\u015fitli komplekslik ve uzunlukta \u00e7arp\u0131tt\u0131\u011f\u0131 bulgusuna ula\u015f\u0131ld\u0131. Yani y\u00fcr\u00fcmek, saymak ve hatta s\u0131radan bir jimnastik rutini bile uyan\u0131k oldu\u011fumuz ana g\u00f6re \u00e7ok daha uzun s\u00fcr\u00fcyor. Ara\u015ft\u0131rmac\u0131lar\u0131n bulgular\u0131na g\u00f6re, zaman\u0131n bu s\u0131k\u0131\u015fmas\u0131 bir g\u00f6rev boyunca tutarl\u0131 olarak g\u00f6r\u00fcn\u00fcyor. R\u00fcyadaki zaman, nas\u0131l s\u0131k\u0131\u015ft\u0131\u011f\u0131yla uyumlu olarak ger\u00e7ek zaman\u0131n bir yava\u015f \u00e7ekimi gibi g\u00f6r\u00fcn\u00fcyor, Bulgular; r\u00fcyalar\u0131n zaman ald\u0131\u011f\u0131n\u0131 ve basit\u00e7e uykunun son an\u0131nda kurulmad\u0131\u011f\u0131n\u0131 do\u011fruluyor. Ara\u015ft\u0131rmalar; r\u00fcyalar\u0131n \u00fczerine \u00e7al\u0131\u015f\u0131lmas\u0131 gereken bir alan oldu\u011funu g\u00f6steriyor. R\u00fcyalar\u0131 kontrol etmeyi \u00f6\u011frenerek, insanlar, fiziksel baz\u0131 aktivitelerde yava\u015f \u00e7ekimde deneme yapabilme \u015fans\u0131na sahip olabilirler ve potansiyel olarak da uyan\u0131k olunan zamanlara k\u0131yasla daha iyi bir sonu\u00e7 elde edebilme durumunda olabilirler. R\u00fcyadaki zaman\u0131n nas\u0131l i\u015fledi\u011fi sorusu asl\u0131nda olduk\u00e7a eski bir soru. 1861 y\u0131l\u0131nda Frans\u0131z bir bilgin olan Alfred Maury, Frans\u0131z Devrimi\u2018ne dair uzun s\u00fcreli bir r\u00fcya g\u00f6r\u00fcyordu ve r\u00fcya yata\u011f\u0131n\u0131n bir par\u00e7as\u0131n\u0131n \u00fczerine d\u00fc\u015fmesiyle sona erdi ve bu durum ona idam edildi\u011fini d\u00fc\u015f\u00fcnd\u00fcrd\u00fc. Uyanmas\u0131yla birlikte, Maury; b\u00fct\u00fcn r\u00fcyas\u0131n\u0131 uyanmas\u0131na sebep olan anda beyni taraf\u0131ndan kurguland\u0131\u011f\u0131 \u015feklinde yorumlad\u0131, bu da neden ba\u015f\u0131n\u0131n kesildi\u011fi hissi ile r\u00fcyan\u0131n bitti\u011fini a\u00e7\u0131kl\u0131yordu. Uykunun REM a\u015famas\u0131n\u0131n ke\u015ffi ve bunun r\u00fcya ile olan ili\u015fkisi zamanla Maury\u2019nin teorisinin b\u00fcy\u00fck bir k\u0131sm\u0131n\u0131 \u201cyata\u011fa g\u00f6md\u00fc.\u201d 1950lerdeki ara\u015ft\u0131rmalar; REM uykusu s\u0131ras\u0131nda uyanan insanlar\u0131n ne kadar s\u00fcredir r\u00fcya g\u00f6rd\u00fckleri iyi bir do\u011fruluk oran\u0131yla ifade edebildikleri bulgusuna ula\u015ft\u0131. Bu da; r\u00fcyalar\u0131n ger\u00e7ek zamana yakla\u015f\u0131lan bir anda g\u00f6r\u00fcld\u00fc\u011f\u00fcne i\u015faret ediyordu. Fakat, bizim uyku saatimizin tam olarak saptan\u0131p saptanamamas\u0131 ise a\u015f\u0131lmas\u0131 gereken bir sorun olarak g\u00f6r\u00fcl\u00fcyor. Ara\u015ft\u0131rma ekibi, atletlerin uyuyorken antrenman rutinlerini ger\u00e7ekle\u015ftirip ger\u00e7ekle\u015ftiremedikleri \u00fczerine \u00e7al\u0131\u015f\u0131rken uykudaki zaman problemi \u00fczerine yo\u011funla\u015ft\u0131lar. Tuhaf olan\u0131 \u015fu ki; hayal, fiziksel bir tepki de olu\u015fturuyor. Yani, e\u011fer bir ki\u015fi bir topa vuru\u015funu ya da bir sahada ko\u015ftu\u011funu resmederse, v\u00fccut da bu hayale e\u015flik ederek; kalp at\u0131\u015f\u0131nda ve nefes al\u0131\u015f-veri\u015flerde bir art\u0131\u015f g\u00f6sterir. Benzer \u015fekilde, ara\u015ft\u0131rma ekibi, insanlar\u0131n r\u00fcyada diz \u00e7\u00f6kt\u00fcklerinde, kalp at\u0131\u015flar\u0131n\u0131n ve solunumlar\u0131n\u0131n h\u0131zland\u0131\u011f\u0131 bulgusuna ula\u015ft\u0131lar. Fakat, ayn\u0131 zamanda da bu r\u00fcya egzersizlerini tamamlamak i\u00e7in denekler uyan\u0131kken yapt\u0131klar\u0131ndan %40 oran\u0131nda daha uzun s\u00fcreye ihtiya\u00e7 duyuyorlard\u0131. Ara\u015ft\u0131rmac\u0131lar bunun nedenini merak ediyorlard\u0131. Bu durum g\u00f6revin fizikselli\u011fine mi yoksa karma\u015f\u0131kl\u0131\u011f\u0131na m\u0131, yoksa uzunlu\u011funa m\u0131 dayan\u0131yordu? Ara\u015ft\u0131rma ekibi r\u00fcyalar\u0131ndaki hareketlerini kontrol edebilen 21 insan\u0131 \u00e7al\u0131\u015fmaya kat\u0131lmaya davet ettiler. Kat\u0131l\u0131mc\u0131lar\u0131n her biri 2-3 gece boyunca uyku laboratuvar\u0131na gelerek, uykudayken g\u00f6z sinyalleri ile ara\u015ft\u0131rmac\u0131larla ileti\u015fim kurmay\u0131 \u00f6\u011frendi. Kat\u0131l\u0131mc\u0131lardan 5 ki\u015fi; mental bir g\u00f6rev olan r\u00fcya an\u0131nda 10\u2019a, 20\u2019ye ya da 30\u2019a kadar sayma g\u00f6revine sokuldular. Kat\u0131l\u0131mc\u0131lardan 8 ki\u015fi ise; fiziksel bir uzunluk tamamlama g\u00f6revi olan 10, 20 ya da 30 ad\u0131m y\u00fcr\u00fcme g\u00f6revine sokuldu. Kalan son 8 ki\u015fi ise; daha karma\u015f\u0131k bir fiziksel g\u00f6rev olan; atlama ve yuvarlanmay\u0131 i\u00e7eren bir jimnastik rutini g\u00f6revine sokuldular. Ekip; toplamda tamamlanan 21 r\u00fcyay\u0131 kay\u0131t alt\u0131na ald\u0131. Her durumda da, kat\u0131l\u0131mc\u0131lar\u0131n r\u00fcyada bu g\u00f6revleri tamamlamalar\u0131 ger\u00e7ek hayatta tamamlama s\u00fcresine k\u0131yasla daha uzundu. Y\u00fcr\u00fcme g\u00f6revi; r\u00fcyada, ger\u00e7ek hayattaki zaman\u0131ndan %52 daha uzun ve jimnastik g\u00f6revi ise %23 daha uzundu. Sayma g\u00f6revi ise; ger\u00e7ek hayattaki zaman\u0131ndan %27 daha uzundu. Ancak sayma g\u00f6reviyle y\u00fcr\u00fcme g\u00f6revi aras\u0131nda istatistiksel anlamda bir farkl\u0131l\u0131k i\u00e7ermiyor. Ara\u015ft\u0131rma ekibi, bu durumu \u015f\u00f6yle a\u00e7\u0131kl\u0131yor; sayma g\u00f6revi ve sayma g\u00f6revine kat\u0131lan kat\u0131l\u0131mc\u0131 say\u0131s\u0131 zaten d\u00fc\u015f\u00fck seviyelerdeydi. Ve a\u00e7\u0131k bir \u015fekilde g\u00f6r\u00fcl\u00fcyordu ki; b\u00fct\u00fcn oranlarda da, r\u00fcyalar; g\u00f6revin tipinden, karma\u015f\u0131kl\u0131\u011f\u0131ndan ya da uzunlu\u011fundan ba\u011f\u0131ms\u0131z olarak daha yava\u015f ger\u00e7ekle\u015fiyordu Bu evrensel yava\u015f \u00e7ekim durumu, zaman\u0131n r\u00fcyalarda neden de\u011fi\u015fti\u011fi sorusunu a\u00e7\u0131klamay\u0131 g\u00fc\u00e7le\u015ftiriyor. Yani soru hala kafa kar\u0131\u015ft\u0131rmaya devam ediyor, ancak baz\u0131 tahmin ve olas\u0131l\u0131klar da ortaya at\u0131l\u0131yor. Bunlardan birisi; r\u00fcyalar\u0131n, uyan\u0131k zamanlardaki hareketin gerektirdi\u011fi zaman kas hareketlerini ger\u00e7ekle\u015ftirmedi\u011fi i\u00e7in bu durumu da i\u015flemek i\u00e7in beynin daha fazla mesai harcamas\u0131 gerekti\u011fiyle ili\u015fkili olabilece\u011fi teorisi. Ya da, belki de uyku s\u0131ras\u0131nda beyin; d\u00fc\u015f\u00fck beyin s\u0131cakl\u0131\u011f\u0131 ya da miskin beyin dalgalanmas\u0131 fakt\u00f6rlerinden kaynakl\u0131 daha yava\u015f kal\u0131yor olabilir. Bir ba\u015fka gizemli durum ise; bu yava\u015f ama tutarl\u0131 r\u00fcya s\u00fcresinin normal r\u00fcyalar i\u00e7in de ge\u00e7erli olup olmad\u0131\u011f\u0131. Ekip; kontrol edilen r\u00fcyalar\u0131n, REM uyku ve bilin\u00e7li kontrol\u00fcn bir toplam\u0131 oldu\u011funu d\u00fc\u015f\u00fcnd\u00fcklerini, dolay\u0131s\u0131yla da kontrol edilebilir r\u00fcyadan kontrol edilemez r\u00fcyaya ge\u00e7i\u015fin oldu\u011fu bir yerin olmas\u0131 gerekti\u011fini s\u00f6yl\u00fcyorlar. Ara\u015ft\u0131rmac\u0131lar; baz\u0131 \u00e7al\u0131\u015fmalar\u0131n r\u00fcyalar\u0131 d\u0131\u015far\u0131dan kontrol etmeyi denediklerini, \u00f6rne\u011fin; dene\u011fin y\u00fcz\u00fcne sprey p\u00fcsk\u00fcrterek bu p\u00fcsk\u00fcrtmenin r\u00fcya ile birle\u015ftirilmesinin zaman ald\u0131\u011f\u0131 bulgusuna ula\u015ft\u0131klar\u0131n\u0131 belirtiyorlar. Ancak ekip; belki de bu sorunun cevab\u0131n\u0131 hi\u00e7bir zaman \u00f6\u011frenemeyece\u011fimizi, \u00e7\u00fcnk\u00fc normal r\u00fcyada, r\u00fcya i\u00e7eri\u011fini manip\u00fcle etme \u015fans\u0131na sahip olunmad\u0131\u011f\u0131n\u0131 s\u00f6yl\u00fcyor.", "tags": ["r\u00fcya", "uyku", "zaman alg\u0131s\u0131"]},
{"source": "bilimfili.com", "url": "https://bilimfili.com/cocuk-savunma-mekanizmalari-ve-yetiskin-karsiliklari/", "category": "psikoloji", "date": "26 Ocak 2016", "title": "\u00c7ocuk Savunma Mekanizmalar\u0131 ve Yeti\u015fkin Kar\u015f\u0131l\u0131klar\u0131", "content": "\u201cBe\u015f ya da alt\u0131 ya\u015f\u0131ndayd\u0131m. Bir gece annemin k\u00fc\u00e7\u00fck karde\u015fime kitap okurken b\u00fct\u00fcn dikkatini ona vermi\u015f olmas\u0131na \u00e7ok fazla sinirlendi\u011fimi hat\u0131rl\u0131yorum. Sonunda sinirim patlak verdi ve ba\u011f\u0131rd\u0131m: \u00c7ok k\u0131skan\u00e7 bir \u00e7ocuk !\u00a0 Elbette ki, annem ve babam k\u0131skan\u00e7 olan ki\u015finin karde\u015fim olmad\u0131\u011f\u0131n\u0131 olduk\u00e7a iyi g\u00f6rm\u00fc\u015flerdi. Benim bu patlak veren a\u00e7\u0131klamam, insanlar\u0131n rahats\u0131z olduklar\u0131 ya da tedirgin olduklar\u0131 durumlarla ba\u015fa \u00e7\u0131kmak i\u00e7in kulland\u0131\u011f\u0131 say\u0131s\u0131z bilin\u00e7siz teknikten yaln\u0131zca birisiydi, olduk\u00e7a bilindik bir savunma mekanizmas\u0131.\u201d Savunma mekanizmalar\u0131 ne kadar ilkel olduklar\u0131na g\u00f6re de\u011fi\u015fkenlik g\u00f6sterir. Psikolog John M. Grohol\u00a0PsychCentral\u00a0\u2018de daha ilkel bir savunma mekanizmas\u0131n\u0131n ki\u015fi i\u00e7in daha etkin oldu\u011funu belirtiyor. Bunun yan\u0131 s\u0131ra daha ilkel savunma mekanizmalar\u0131 genellikle k\u0131sa vadede \u00e7ok daha etkindirler ve bu y\u00fczden bir\u00e7ok insan \u00f6zellikle de \u00e7ocuklar taraf\u0131ndan olduk\u00e7a s\u0131k ba\u015fvurulan tekniklerden birisidir. Ancak insanlar kendilerini korumak i\u00e7in s\u0131kl\u0131kla savunma mekanizmalar\u0131na ba\u015fvurdu\u011funun \u00e7o\u011funlukla fark\u0131nda olmazlar. Bir\u00e7ok savunma mekanizmas\u0131 \u00e7ok etkin olmamas\u0131na kar\u015f\u0131n, baz\u0131lar\u0131 olduk\u00e7a yard\u0131mc\u0131 olabilir. Bu yaz\u0131m\u0131zda baz\u0131 yayg\u0131n olarak ba\u015fvurulan ilkel stratejilere ve bu stratejilerin daha etkin kar\u015f\u0131l\u0131klar\u0131na de\u011finece\u011fiz. Yaz\u0131n\u0131n giri\u015f k\u0131sm\u0131nda al\u0131nt\u0131lad\u0131\u011f\u0131m\u0131z hik\u00e2ye bu savunma mekanizmas\u0131n\u0131n bir \u00f6rne\u011fidir. Ki\u015fi, kendisindeki istenmedik duygular\u0131 ba\u015fkas\u0131na etiketler. Bu mekanizma insanlara tehditin kendilerinden ziyade d\u0131\u015f d\u00fcnyadan geldi\u011fi g\u00f6r\u00fc\u015f\u00fcn\u00fc sa\u011flar.\n Muhtemelen en me\u015fhur savunma mekanizmas\u0131 reddetmedir. Bu teknik, ho\u015f olmayan do\u011frular\u0131 reddetme davran\u0131\u015f\u0131 \u015feklinde geli\u015ftirilir. Reddetme davran\u0131\u015f\u0131 g\u00f6steren insanlar ger\u00e7ekli\u011fi g\u00f6zard\u0131 ederler. Bu insanlar sevilen bir ki\u015finin \u00f6l\u00fcm\u00fcn\u00fc kabullenmeyi redderler ya da kendi hareketlerindeki sorumluluklar\u0131n\u0131 kabullenmezler. \u0130nsanlar eylemleme yapt\u0131klar\u0131nda, isteklerini ya da d\u00fcrt\u00fclerini davran\u0131\u015fa sebep olan duyguyu tam olarak anlamadan bir eylem \u015feklinde ifade ederler. \u00c7ocuklar sinir krizi anlar\u0131nda b\u00f6yle yaparlar, \u00e7\u00fcnk\u00fc neye sinirlendiklerini ya da neyden yorulduklar\u0131n\u0131 belirleyemez ve a\u00e7\u0131klayamazlar. Bir \u00e7eli\u015fkiyi \u00e7\u00f6zmek yerine baz\u0131 insanlar hayal g\u00fcc\u00fcne g\u00f6m\u00fclmeyi tercih edebilirler. Hayaller alemine dalmak insanlar\u0131n rahatlamas\u0131na yard\u0131mc\u0131 olabilirken, sahip olunan sorunlara dair bir \u015fey yapmak yerine hayallare dalmak \u00e7o\u011fu zaman sorun olu\u015fturur. \u00d6rne\u011fin; s\u0131nav stresi duyan bir \u00f6\u011frencinin s\u0131nava \u00e7al\u0131\u015fmak yerine hi\u00e7bir \u015fey yapmadan A ald\u0131\u011f\u0131n\u0131 hayal etmesi gibi. \u0130stenmeyen hisleri di\u011fer insanlar \u00fczerine atmak yerine, bu savunma mekanizmas\u0131 bu hisleri kar\u015f\u0131t\u0131na \u00e7evirmeyi dener. Baz\u0131 insanlar di\u011ferlerine ger\u00e7ek hislerini g\u00f6stermek yerine\u00a0ekstra ho\u015f g\u00f6r\u00fcnmek i\u00e7in yeniden olu\u015fturma tekni\u011fini denerler. Bu durum; insanlar, sinirlendikleri birisine ya da bir \u015feye dair garezlerini \u00e7\u0131karamad\u0131klar\u0131nda ortaya \u00e7\u0131kar. B\u00f6ylece insanlar k\u0131zg\u0131nl\u0131klar\u0131n\u0131 ba\u015fka bir hedefe y\u00f6neltirler Bu durum yaralay\u0131c\u0131 s\u00f6zler ve eylemleri toparlama \u00e7abas\u0131nda ortaya \u00e7\u0131kar. \u0130nsanlar, yanl\u0131\u015f davrand\u0131klar\u0131 bir ki\u015fiye kar\u015f\u0131 kibar davran\u0131\u015flar ve ho\u015f mimikler sergileyerek, sebep olduklar\u0131 zarar\u0131 ve su\u00e7lulu\u011fu telafi etmeye \u00e7al\u0131\u015f\u0131rlar. Baz\u0131 insanlar ger\u00e7ekli\u011fin \u00e7arp\u0131c\u0131 y\u00fcz\u00fcyle kar\u015f\u0131la\u015ft\u0131klar\u0131nda, muhtemel olan durumdan ziyade daha ho\u015f bir durum beklentisine girerler ve kararlar\u0131n\u0131 bu y\u00f6nde verirler. Geceleri bir dizi izliyorken, yatma saati geldi\u011finde bir sonraki b\u00f6l\u00fcm\u00fc de a\u00e7\u0131p\u00a0\u201csadece birka\u00e7 dakika izleyece\u011fim\u201d telkinini kendine yapan insanlar bu durumun ne oldu\u011funu iyi bilirler. \u0130nsanlar bilin\u00e7alt\u0131ndaki istenemeyen g\u00fcd\u00fclerini daha \u00fcretken aktivitelere harcayarak iyiye y\u00f6nlendirmeye \u00e7al\u0131\u015f\u0131rlar. Y\u00fccele\u015ftirme, bir yeti\u015fkin savunma mekanizmas\u0131 olarak g\u00f6r\u00fcl\u00fcr ve insanlar\u0131n kendilerini ve \u00e7evresindekileri sabote etmeden kendi kayg\u0131lar\u0131 ile bar\u0131\u015f yapabilmelerine yard\u0131mc\u0131 olur. Bu stratejide, insanlar zay\u0131f kald\u0131klar\u0131 bir alanda daha g\u00fc\u00e7l\u00fc yanlar\u0131n\u0131 g\u00f6stererek bir denge kurmaya \u00e7al\u0131\u015f\u0131rlar. \u201cK\u00fc\u00e7\u00fck dozlarda\u201d dengeleme davran\u0131\u015f\u0131 sa\u011fl\u0131kl\u0131 bir yakla\u015f\u0131m olabilir. \u00d6rne\u011fin; ilk y\u00fczme dersinde olduk\u00e7a k\u00f6t\u00fc bir performans sergileyen bir kad\u0131n iyi bir s\u00fcr\u00fcc\u00fc oldu\u011funu an\u0131msayarak kendisini motive edebilir. Giri\u015fkenlik, sayg\u0131l\u0131, g\u00fc\u00e7l\u00fc ve anla\u015f\u0131l\u0131r bir ileti\u015fim bi\u00e7imidir. Bu teknikte usta olan bir ki\u015fi ezik bir ki\u015fi olmadan iyi bir dinleyici olabilir ve kendi fikir, g\u00f6r\u00fc\u015f ve ihtiya\u00e7lar\u0131n\u0131 ba\u015fkalar\u0131n\u0131 ezmeden dile getirebilir. Kaynak: Kate B. \u201cChildish Defense Mechanisms and Their Mature Counterparts,\u201d\u00a0https://www.braindecoder.com/childish-defense-mechanisms-and-their-mature-counterparts-1374897300.html", "tags": ["\u00e7ocuklar (pedagoji & pediatri)", "ki\u015filik"]},
{"source": "bilimfili.com", "url": "https://bilimfili.com/durduk-yere-akla-gelen-ve-gun-boyu-agza-takilan-sarkilardan-nasil-kurtulabiliriz/", "category": "psikoloji", "date": "3 \u015eubat 2016", "title": "Durduk Yere Akla Gelen ve G\u00fcn Boyu A\u011fza Tak\u0131lan \u015eark\u0131lardan Nas\u0131l Kurtulabiliriz?", "content": "\u201cNerden tak\u0131ld\u0131 bu \u015fark\u0131 a\u011fz\u0131ma!?\u201d D\u00fcnya n\u00fcfusunun yakla\u015f\u0131k %92\u2019si d\u00fczenli olarak istemsiz bir \u015fekilde diline dolanan bir \u015fark\u0131y\u0131 s\u00f6yleme durumunu ya\u015f\u0131yor. \u0130stemsiz bir bi\u00e7imde \u015fark\u0131n\u0131n dile dolanmas\u0131 durumu; genellikle anksiyete ve depresyonla ili\u015fkili davetsiz bir bi\u00e7imde akla gelen d\u00fc\u015f\u00fcncelerin ve ayn\u0131 konu \u00fczerinde durup d\u00fc\u015f\u00fcnmenin zarars\u0131z bir formudur. Ancak,\u00a0bu \u015fark\u0131lar bazen dinlemekten en nefret etti\u011finiz \u201c\u015fark\u0131lar\u201d bile olabilir. B\u00f6ylesi anlarda da rahats\u0131zl\u0131k veren bu h\u00e2lden kurtulmay\u0131 istersiniz. Psikologlar uzunca bir s\u00fcredir bu davetsiz d\u00fc\u015f\u00fcnceleri engellemenin yollar\u0131n\u0131 ar\u0131yorlard\u0131 ve \u0130ngiltere\u2019deki University of Reading\u2019den ara\u015ft\u0131rmac\u0131lar\u0131n y\u00fcr\u00fctt\u00fc\u011f\u00fc yeni bir \u00e7al\u0131\u015fma soruna dair basit bir \u00e7\u00f6z\u00fcm \u00f6nerisi getirdi: K\u0131sa bir s\u00fcre sak\u0131z \u00e7i\u011fneyin. Ara\u015ft\u0131rma ekibi;\u00a0\u00fcniversite \u00f6\u011frencilerine kolayca ak\u0131lda kalan bir \u015fark\u0131n\u0131n k\u00fc\u00e7\u00fck bir par\u00e7as\u0131n\u0131 dinletti. \u015eark\u0131 sonras\u0131nda sak\u0131z \u00e7i\u011fneyen kat\u0131l\u0131mc\u0131lar\u0131n sak\u0131z \u00e7i\u011fnemeyen kat\u0131l\u0131mc\u0131lara k\u0131yasla \u015fark\u0131n\u0131n istenmeyen bir bi\u00e7imde kafada \u201cd\u00f6n\u00fcp durmas\u0131\u201d durumunu daha az tecr\u00fcbe ettikleri g\u00f6r\u00fcld\u00fc. Sak\u0131z \u00e7i\u011fneme davran\u0131\u015f\u0131 da; kendi kendine sessiz konu\u015fma, \u015fark\u0131 s\u00f6yleme ya da sessiz okuma gibi konu\u015fmay\u0131 ortaya \u00e7\u0131karan dil, di\u015f, ve di\u011fer anatomik par\u00e7alarla ba\u011flant\u0131l\u0131 bir davran\u0131\u015ft\u0131r ve bu durum sesalt\u0131 eklemleyici olarak isimlendirilir. Bu i\u00e7 seslendirmeler, beynin s\u00f6zl\u00fc ya da m\u00fcziksel haf\u0131zalar olu\u015fturma aktivitesini azalt\u0131r. \u00d6te yandan, baz\u0131 insanlar i\u00e7in, sak\u0131z \u00e7i\u011fneme davran\u0131\u015f\u0131 i\u015fe yaramayabiliyor. Bu durumdan kurtulmak i\u00e7in di\u011fer stratejileri ise; University of Shef\u2019den m\u00fczik psikolo\u011fu Victoria Williamson a\u00e7\u0131kl\u0131yor: \u201cDikkatinizi da\u011f\u0131t\u0131n ve bir i\u015fle me\u015fgul olun.\u201d Williamson en etkili dikkat da\u011f\u0131t\u0131c\u0131n\u0131n; s\u00f6zl\u00fc ya da m\u00fcziksel oldu\u011funu s\u00f6yl\u00fcyor. Bir \u015fark\u0131 s\u00f6yleyebilir, ezberden bir \u015fiir okuyabilir, farkl\u0131 bir \u015fark\u0131 dinleyebilir ya da enstr\u00fcman \u00e7alabilirsiniz. \u00c7\u00fcnk\u00fc bu aktiviteler; ak\u0131ldan gitmeyen \u015fark\u0131larda da aktivite g\u00f6steren k\u0131sa s\u00fcreli haf\u0131zan\u0131n bir bile\u015feni olan ve seslendirme d\u00f6ng\u00fcs\u00fc olarak isimlendirilen depolama ve tekrarlama d\u00f6ng\u00fcs\u00fcn\u00fc aktifle\u015ftirir. Basit\u00e7e e\u011fer ayn\u0131 ba\u011flant\u0131y\u0131 me\u015fgul eden ba\u015fka bir \u015fey bulursan\u0131z, bu durum akl\u0131n\u0131za tak\u0131l\u0131 halde kalan \u015fark\u0131n\u0131n ortadan kaybolmas\u0131na sebep olacakt\u0131r. Bunun yan\u0131 s\u0131ra belirli bir mental g\u00f6reve odaklanmak \u2013\u00f6rne\u011fin; bu haftaki program\u0131n\u0131z hakk\u0131nda d\u00fc\u015f\u00fcnmek\u2013 istenmeyen melodiyi bozar. Fakat, e\u011fer ki bu mental g\u00f6rev \u00e7ok zor ya da \u00e7ok kolay bir g\u00f6rev olursa, akl\u0131n\u0131z tekrar istenmeyen melodiye kayacakt\u0131r. Yani do\u011fru miktarda bir bili\u015fsel y\u00fck almal\u0131s\u0131n\u0131z. Di\u011fer bir y\u00f6ntem ise akl\u0131n\u0131zdaki \u015fark\u0131ya odaklanmak. Yani, onu d\u00fc\u015f\u00fcnmekten kendinizi al\u0131koymaya \u00e7al\u0131\u015fmak yerine, kendinize kas\u0131tl\u0131 olarak \u015fak\u0131y\u0131 a\u00e7\u0131n ve ba\u015ftan sona art arda birka\u00e7 defa dinleyin. Akla tak\u0131lan \u015fark\u0131lar \u00e7o\u011funlukla \u015fark\u0131n\u0131n k\u00fc\u00e7\u00fck bir k\u0131sm\u0131d\u0131r ve inatla sonu gelmeyen niteliktedir. \u00c7\u00fcnk\u00fc; tamamlanmam\u0131\u015f haf\u0131zalar tamamlananlara k\u0131yasla daha uzun s\u00fcrer ve bu durum da Zeigarnik Etkisi olarak bilinir. Par\u00e7ay\u0131 tamamlayarak, \u015fark\u0131y\u0131 bilin\u00e7 belle\u011finizden atabilirsiniz. Ya da atamayabilirsiniz. Dikkat da\u011f\u0131tma da odaklanma da bazen i\u015fe yaramayabilir. Baz\u0131 psikologlar ise yapacak pek bir \u015feyin olmad\u0131\u011f\u0131n\u0131 ve kafan\u0131z\u0131n i\u00e7indeki konserde e\u011flenmeye bakman\u0131n en iyi strateji oldu\u011funu s\u00f6yl\u00fcyor. Akla \u0130stenmeyen \u015eark\u0131lar Gelmesi Durumu:\n\u2013 S\u0131radan bir istenmeyen \u015fark\u0131n\u0131n k\u00fc\u00e7\u00fck bir k\u0131sm\u0131 15-30 saniye kadar s\u00fcr\u00fcyor.\n\u2013 \u0130nsanlar\u0131n %92\u2019si haftada en az bir kez bu durumu tecr\u00fcbe ediyorlar.\n\u2013 \u0130nsanlar\u0131n %99\u2019u ara s\u0131ra bu durumu tecr\u00fcbe diyorlar.\n\u2013 Bir\u00e7ok insan akla gelen istenmeyen \u015fark\u0131lar\u0131 iyimser olarak g\u00f6r\u00fcyor, ancak %15 bu durumu rahats\u0131z edici, %33 ise sevimsiz buluyor.", "tags": ["bellek (haf\u0131za)", "d\u00fc\u015f\u00fcnceler"]},
{"source": "bilimfili.com", "url": "https://bilimfili.com/doga-manzarasi-ogrencilerin-performanslarini-artiriyor/", "category": "psikoloji", "date": "31 Ocak 2016", "title": "Do\u011fa Manzaras\u0131 \u00d6\u011frencilerin Performanslar\u0131n\u0131 Art\u0131r\u0131yor", "content": "University of Illinois\u2019den ara\u015ft\u0131rmac\u0131lar\u0131n y\u00fcr\u00fctt\u00fc\u011f\u00fc yeni bir \u00e7al\u0131\u015fmaya g\u00f6re lise \u00f6\u011frencileri, penceresiz ya da penceresi binalar\u0131 g\u00f6ren s\u0131n\u0131flara k\u0131yasla ye\u015fil bir \u00e7evreyi g\u00f6ren pencerelere sahip s\u0131n\u0131flarda daha iyi s\u0131nav performans\u0131 g\u00f6steriyorlar. Ara\u015ft\u0131rmac\u0131lar\u0131n bulgular\u0131na g\u00f6re; s\u0131n\u0131f pencerelerinden d\u0131\u015far\u0131daki ye\u015fil do\u011fa manzaras\u0131n\u0131 g\u00f6ren \u00f6\u011frenciler, dikkat gerektiren testlerde daha iyi performanslar g\u00f6steriyorlar ve stresten daha uzak kal\u0131yorlar. University of Illinois peyzaj mimarl\u0131\u011f\u0131 b\u00f6l\u00fcm ba\u015fkan\u0131 William Sullivan\u2019\u0131n belirtti\u011fine g\u00f6re yap\u0131lan bu ara\u015ft\u0131rma, \u00f6\u011frencilerin performanslar\u0131 ile do\u011fa manzaras\u0131n\u0131 g\u00f6ren pencerelere sahip s\u0131n\u0131flar aras\u0131ndaki ili\u015fkiyi ortaya koyan ilk \u00e7al\u0131\u015fma olma \u00f6zelli\u011fini ta\u015f\u0131yor. Ara\u015ft\u0131rman\u0131n bulgular\u0131 bas\u0131l\u0131 olarak Landscape and Urban Planning dergisinde nisan 2016 da yay\u0131mlanacak, fakat makaleye \u015fu anda online olarak da eri\u015filebiliyor. Ara\u015ft\u0131rmada \u00f6\u011frencilerin dikkat kapasitelerinin ye\u015fil do\u011fa manzaras\u0131na sahip s\u0131n\u0131flarda %13 artt\u0131\u011f\u0131 belirtiliyor. Bu bulgular, okullar i\u00e7in uygulanan politikalarda baz\u0131 de\u011fi\u015fimlere yol a\u00e7abilir. Bilim insanlar\u0131 yapt\u0131klar\u0131 \u00e7al\u0131\u015fmaya, Illinois \u015fehir merkezindeki 5 farkl\u0131 okuldan 94 lise \u00f6\u011frencisini dahil ettiler. \u00d6\u011frenciler daha \u00f6nceden tasarlanm\u0131\u015f 3 farkl\u0131 s\u0131n\u0131fa rastgele yerle\u015ftirildiler. Bu s\u0131n\u0131flardan birisi penceresizdi, bir di\u011feri binalar\u0131 g\u00f6r\u00fcyordu ve \u00fc\u00e7\u00fcnc\u00fc s\u0131n\u0131f da ye\u015fil bir manzaraya sahipti. S\u0131n\u0131flar\u0131n tamam\u0131nda ayn\u0131 mobilyalar vard\u0131, ayn\u0131 boydalard\u0131 ve ayn\u0131 \u015fekilde d\u00fczenlenmi\u015flerdi. Ara\u015ft\u0131rmada \u00f6\u011frenciler ayr\u0131 ayr\u0131 bireysel deneylere tabi tutuldular. Bu deneyler kapsam\u0131nda; redaksiyon egzersizi, konu\u015fma ve mental matematik egzersizleri 30 dakika boyunca \u00f6\u011frencilere uyguland\u0131. Bu aktiviteleri takiben, \u00f6\u011frencilere dikkat testi yap\u0131ld\u0131 ve sonras\u0131nda 10 dakika ara verildi. Bu aran\u0131n sonras\u0131nda \u00f6\u011frencilere yeninden bir dikkat testi yap\u0131ld\u0131. Bu dikkat testleri s\u0131ras\u0131nda \u00f6\u011frencilerin duyduklar\u0131 say\u0131lar\u0131 ayn\u0131 s\u0131rayla ve tam tersinden tekrarlamalar\u0131 istendi. B\u00fct\u00fcn bu deneyler s\u0131ras\u0131nda da \u00f6\u011frencilere tak\u0131lan sens\u00f6rlerle kalp at\u0131\u015flar\u0131, deri s\u0131cakl\u0131klar\u0131 ve derilerinin nem oran\u0131na bak\u0131larak stres seviyeleri \u00f6l\u00e7\u00fcld\u00fc. \u00d6\u011frencilere ayr\u0131ca ara\u015ft\u0131rma s\u0131ras\u0131nda ve sonras\u0131nda verilen anketlerle zihinsel yorgunluklar\u0131n\u0131 ve stres seviyelerini de\u011ferlendirmeleri istendi. Ara\u015ft\u0131rman\u0131n bulgular\u0131na g\u00f6re, verilen 10 dakikal\u0131k aran\u0131n sonras\u0131nda ye\u015fil do\u011fa manzaras\u0131na sahip s\u0131n\u0131flarda olan \u00f6\u011frencilerin performanslar\u0131 %13 artt\u0131. Penceresiz ve binalar\u0131 g\u00f6ren s\u0131n\u0131flarda deneylere tabi tutulan \u00f6\u011frencilerin ise performanslar\u0131nda herhangi bir istatistiksel fark g\u00f6zlemlenmedi. Benzer \u015fekilde, ye\u015fil do\u011fa manzaral\u0131 s\u0131n\u0131flardaki \u00f6\u011frenciler verilen aradan sonra di\u011fer s\u0131n\u0131flardaki \u00f6\u011frencilere k\u0131yasla stresten daha iyi uzakla\u015ft\u0131klar\u0131 g\u00f6r\u00fcld\u00fc. Ara\u015ft\u0131rmadaki ilgin\u00e7 bulgu ise, do\u011fa manzaras\u0131n\u0131n \u00e7ocuklar\u0131n performans\u0131na ara vermeden \u00f6nce herhangi bir etkisinin olmamas\u0131. Ara\u015ft\u0131rmac\u0131lar hipotezlerini Dikkat Toplama Teorisi (Attention Restoration Theory) ile sonu\u00e7land\u0131r\u0131yorlar. Rachel ve Stephen Kaplan taraf\u0131ndan 1980 y\u0131l\u0131nda geli\u015ftirilen bu teoriye g\u00f6re; bir ki\u015fi bir g\u00f6reve odaklan\u0131rken \u00e7evresel ya da d\u00fc\u015f\u00fcncesel dikkat da\u011f\u0131t\u0131c\u0131 fakt\u00f6rleri uzakla\u015ft\u0131r\u0131p dikkat toplamak i\u00e7in bunlarla m\u00fccadele etmesi gerekiyor. Bunu ger\u00e7ekle\u015ftirdi\u011finde de yorgunluk ve bir s\u00fcre sonra da zihinsel olarak t\u00fckenmi\u015flik hissediliyor. \u00a0Bu ki\u015fi odaklanmay\u0131 durdurdu\u011fu zaman, dikkati istemsiz \u015fekilde belirli \u015feylere kay\u0131yor- kamp ate\u015fi, bir \u015felale ya da bir yavru k\u00f6pek gibi\u2026 Bu \u015feylere odaklanmak herhangi bir \u00e7aba gerektirmiyor ve teorinin \u00f6nermesine g\u00f6re bunu yapmak beynin dinlenmesine ve tekrar dikkatini toplama yetene\u011fini eski haline getirmesine olanak sunuyor. Bu konuyu deney \u00fczerinden ele alacak olursak, \u00f6\u011frenciler dikkatlerini yapmak zorunda olduklar\u0131 aktiviteler \u00fczerinde toplad\u0131lar. Verilen ara s\u00fcresince de, e\u011fer bulunduklar\u0131 s\u0131n\u0131f\u0131n ye\u015fil bir manzaras\u0131 varsa dikkatleri istemsizce d\u0131\u015far\u0131daki manzaraya kayd\u0131\u00a0ve bu da mental enerjilerini restore etmelerini sa\u011flad\u0131. Ayn\u0131 \u015fekilde, do\u011fa manzaras\u0131na bakmak stresten uzakla\u015fmay\u0131\u00a0da sa\u011flad\u0131\u011f\u0131ndan \u00f6\u011frencilerin performanslar\u0131nda %13 gibi kayda de\u011fer bir art\u0131\u015f sa\u011fland\u0131. \u00a0 Kaynak: University of Illinois at Urbana-Champaign. (2016, January 22). A green view through a classroom window can improve students\u2019 performance.\u00a0ScienceDaily. Retrieved January 30, 2016 from www.sciencedaily.com/releases/2016/01/160122170932.htm", "tags": ["\u00e7ocuklar (pedagoji & pediatri)", "do\u011fa", "\u00f6\u011frenme", "okul"]},
{"source": "bilimfili.com", "url": "https://bilimfili.com/haftasonlari-yataginizdan-cikamayisinizin-arkasindaki-bilim/", "category": "psikoloji", "date": "4 \u015eubat 2016", "title": "\u0130\u015fte Haftasonlar\u0131 Yata\u011f\u0131n\u0131zdan \u00c7\u0131kamay\u0131\u015f\u0131n\u0131z\u0131n Arkas\u0131ndaki Bilim!", "content": "Haftasonlar\u0131 ge\u00e7 uyanmak hayat\u0131n en b\u00fcy\u00fck zevklerinden birisidir! Fakat, baz\u0131 insanlar yataktan kalkmamak konusunda di\u011ferlerine k\u0131yasla olduk\u00e7a ba\u015far\u0131l\u0131d\u0131r. Genellikle, g\u00fcn\u00fcn ortas\u0131nda yataktan \u00e7\u0131kma davran\u0131\u015f\u0131n\u0131, orta ya\u015fl\u0131 ebeveynlerden daha \u00e7ok ergenler sergiler. Fakat elbette ki bu konuda da ki\u015fisel farkl\u0131l\u0131klar yok de\u011fil. Ergenlerin yeti\u015fkinlerden daha ge\u00e7 yatt\u0131klar\u0131 bilinen bir ger\u00e7ek ve her birimizin do\u011fal uyku ritmi mevcut; ama biz, \u00e7o\u011fu insan\u0131n d\u00fc\u015f\u00fcnd\u00fc\u011f\u00fc gibi v\u00fccudumuzun do\u011fal mekanizmas\u0131n\u0131n k\u00f6leleri de\u011filiz. E\u011fer bir pazar sabah\u0131 uzun bir uyku \u00e7ekmi\u015f olman\u0131za ra\u011fmen yataktan kalkam\u0131yorsan\u0131z \u00fcz\u00fclmeyin, belki de yapabilece\u011finiz bir \u015feyler vard\u0131r. \u0130nsanlarda bulunan v\u00fccut saati belirli ritimlerden meydana gelir. B\u00f6ylece bizler g\u00fcnd\u00fcz uyan\u0131k kal\u0131r\u0131z ve bu s\u00fcre zarf\u0131nda v\u00fccut s\u0131cakl\u0131\u011f\u0131m\u0131z y\u00fcksektir, geceleri ise uyuruz ve v\u00fccut s\u0131cakl\u0131\u011f\u0131m\u0131z d\u00fc\u015f\u00fckt\u00fcr. Bu denge ve ritim v\u00fccut saati sayesindedir. Fakat bu mekanizma karanl\u0131k-ayd\u0131nl\u0131k d\u00f6ng\u00fcs\u00fcne ve D\u00fcnya\u2019n\u0131n d\u00f6n\u00fc\u015f\u00fc gibi etmenlerle alakal\u0131 farkl\u0131l\u0131k g\u00f6steren s\u0131cakl\u0131k de\u011fi\u015fimlerine g\u00f6re evrimle\u015fmi\u015ftir. Buradaki as\u0131l soru i\u015fe bizim bu d\u00f6ng\u00fcn\u00fcn kontrol\u00fcne sahip olup olmad\u0131\u011f\u0131m\u0131z. 1960\u2019l\u0131 y\u0131llarda Jurgen Aschoff ve Rutger Wever, insanlardaki uyku ve v\u00fccut s\u0131cakl\u0131\u011f\u0131 ritmini \u00e7al\u0131\u015ft\u0131lar. Aschoff ve Wever kat\u0131l\u0131mc\u0131lar\u0131 penceresi olmayan, hi\u00e7bir \u015fekilde g\u00fcn \u0131\u015f\u0131\u011f\u0131 almayan ve zaman kavram\u0131 sa\u011flatt\u0131ramayacak bir bodrum kat\u0131na yerle\u015ftirdiler. Bu konuda yap\u0131lan ara\u015ft\u0131rmalar\u0131n \u00e7o\u011funda \u0131\u015f\u0131klar s\u00fcrekli olarak a\u00e7\u0131l\u0131p-kapat\u0131ld\u0131 ve kat\u0131l\u0131mc\u0131lar ayd\u0131nl\u0131k-karanl\u0131k d\u00f6ng\u00fcs\u00fcnde kontrol sahibi de\u011fillerdi, yani yapay \u0131\u015f\u0131\u011f\u0131n kontrol\u00fc ara\u015ft\u0131rmac\u0131lardayd\u0131. Fakat ara\u015ft\u0131rmalar\u0131n baz\u0131lar\u0131nda ise, \u0131\u015f\u0131\u011f\u0131n kontrol\u00fc kat\u0131l\u0131mc\u0131lardayd\u0131 ve kat\u0131l\u0131mc\u0131lar uyumak istediklerinde \u0131\u015f\u0131\u011f\u0131 kapat\u0131p, uyand\u0131klar\u0131nda da a\u00e7abildiler. Ayd\u0131nl\u0131k-karanl\u0131k d\u00f6ng\u00fcs\u00fcnde kontrole sahip olan bu kat\u0131l\u0131mc\u0131lar uyku d\u00fczenlerini ke\u015ffettiler ve v\u00fccut s\u0131cakl\u0131klar\u0131 de\u011fi\u015fti. Y\u00fczde 40\u2019tan fazla vakada, uykunun art\u0131k v\u00fccut s\u0131cakl\u0131\u011f\u0131 ile senkronize olmad\u0131\u011f\u0131 g\u00f6r\u00fcld\u00fc. \u015eimdi biraz geriye gidip ya\u015famlar\u0131n\u0131 avc\u0131l\u0131k ve toplay\u0131c\u0131l\u0131kla ge\u00e7iren insanlar\u0131 d\u00fc\u015f\u00fcnelim. Elektrikleri yoktu ve do\u011fal \u0131\u015f\u0131k haricindeki tek \u0131\u015f\u0131klar\u0131 kamp ate\u015fleriydi ki bu da onlar\u0131n v\u00fccut saatlerinin dengesini bozacak kadar g\u00fc\u00e7l\u00fc de\u011fildi. Fakat bizim g\u00fcn\u00fcm\u00fczde maruz kald\u0131\u011f\u0131m\u0131z yapay \u0131\u015f\u0131klar bu dengeyi bozacak kadar g\u00fc\u00e7l\u00fc. Maruz kald\u0131\u011f\u0131m\u0131z bu yapay \u0131\u015f\u0131klar, uyumam\u0131z\u0131 kolayla\u015ft\u0131ran melatonin hormonunun sentezlenmesini engelliyor ve uykusuzlu\u011fu bask\u0131l\u0131yor. Yani, ne kadar \u00e7ok \u0131\u015f\u0131k a\u00e7\u0131k durursan\u0131z o kadar \u00e7ok uyumayacaks\u0131n\u0131z, uykunuz gelse bile bunu hissetmeyeceksiniz. Bir d\u00fc\u015f\u00fcn\u00fcn: g\u00fcne\u015f do\u011fana kadar bilgisayar\u0131n\u0131zla u\u011fra\u015ft\u0131n\u0131z ve uyumad\u0131n\u0131z fakat ertesi g\u00fcn i\u015fe gitmek zorundas\u0131n\u0131z. \u00c7ok az miktarda uyudunuz ve g\u00f6z\u00fcn\u00fcz\u00fc kapatman\u0131zla alarm\u0131n\u0131z\u0131n \u00e7almas\u0131 bir oldu. Fakat sinirlenmeyin, \u00e7\u00fcnk\u00fc alarm\u0131n\u0131z\u0131n hi\u00e7bir su\u00e7u yok. Bu durumu tekrar ya\u015famamak i\u00e7in v\u00fccut saatinizin tik-taklar\u0131n\u0131 biraz dinleyin ve uykunuzun geldi\u011fini hissetti\u011finiz ilk anda \u0131\u015f\u0131klar\u0131 ve g\u00f6zlerinizi kapat\u0131n. V\u00fccudunuz bu sinyalleri al\u0131p rahatlamaya ge\u00e7ecektir. G\u00fcn\u00fcm\u00fcz \u015fartlar\u0131nda, \u00f6zellikle b\u00fcy\u00fck \u015fehirlerde, i\u015fe yeti\u015febilmek i\u00e7in evden erken \u00e7\u0131kmak gerek. Evden erken \u00e7\u0131kmak i\u00e7in ise \u00e7ok daha erken kalkmak gerek. Fakat bunu hafta sonu yapman\u0131z i\u00e7in hi\u00e7bir neden yok. \u0130\u015fte bu noktada sosyal jet-lag devreye giriyor. Hafta sonu ve hafta i\u00e7i ya\u015fad\u0131\u011f\u0131n\u0131z bu fark v\u00fccut dengenizi bozabilir. Yapay \u0131\u015f\u0131\u011fa daha az maruz kalman\u0131z sizin i\u00e7in en faydal\u0131s\u0131 olacakt\u0131r! Yaz\u0131n\u0131n giri\u015finde bir tak\u0131m ki\u015fisel farkl\u0131l\u0131klardan s\u00f6z etmi\u015ftik. Bunlar ya\u015f gruplar\u0131ndan ya\u015f gruplar\u0131na ve ya\u015f gruplar\u0131 i\u00e7inde de ki\u015fiden ki\u015fiye de\u011fi\u015fiklik g\u00f6sterebilir. Bunun \u0131\u015f\u0131\u011fa kar\u015f\u0131 hassasiyetle de \u00e7ok yak\u0131ndan ilgisi var. Mesela bu yaz\u0131y\u0131 okuyanlar\u0131n\u0131zdan baz\u0131lar\u0131 yapay \u0131\u015f\u0131\u011fa daha hassast\u0131r. Yani, odan\u0131zdaki \u0131\u015f\u0131k a\u00e7\u0131k kald\u0131\u011f\u0131 s\u00fcrece uykunuzun geldi\u011fini hissetmeyebilirsiniz, \u00e7\u00fcnk\u00fc v\u00fccudunuzun salg\u0131lad\u0131\u011f\u0131 melatonin hormonu bask\u0131lanacak, daha ge\u00e7 yatacak, daha \u00e7ok uykusuz kalacak, hafta sonu daha uzun uyuyacak ve v\u00fccut dengenizi daha da bozacaks\u0131n\u0131z. Elbette g\u00fcn\u00fcm\u00fcz ko\u015fullar\u0131nda kimse g\u00fcne\u015f do\u011fdu\u011funda kalk\u0131p g\u00fcne\u015f batt\u0131\u011f\u0131nda uykuya dalamaz, fakat aradaki bu fark\u0131 en aza indirdi\u011finiz takdirde daha sa\u011fl\u0131kl\u0131 bir ya\u015fam s\u00fcrece\u011finize emin olabilirsiniz! Do\u011fadan kendimizi bunca uzakla\u015ft\u0131rmak, biyolojik a\u00e7\u0131dan istenmeyen sonu\u00e7lara yol a\u00e7abiliyor. Alarm sesinizi s\u0131k s\u0131k de\u011fi\u015ftirip her seferinde o sesten irite olmak yerine v\u00fccudunuzun sesine kulak verin, maruz kald\u0131\u011f\u0131n\u0131z yapay \u0131\u015f\u0131\u011f\u0131 en aza indirin ve alarm\u0131n\u0131z\u0131 su\u00e7lamaktan vazge\u00e7in! Kaynak:\u00a0Derk-Jan Dijk (January 15, 2016) \u201dThe science behind why you love a weekend lie-in\u201d The Conversation Retrieved from https://theconversation.com/the-science-behind-why-you-love-a-weekend-lie-in-52875", "tags": ["uyku"]},
{"source": "bilimfili.com", "url": "https://bilimfili.com/klasik-bir-illuzyon-ve-onu-mumkun-kilan-beyin-mekanizmasi/", "category": "psikoloji", "date": "9 Nisan 2016", "title": "Klasik Bir \u0130ll\u00fczyon ve Onu M\u00fcmk\u00fcn K\u0131lan Beyin Mekanizmas\u0131", "content": "Spoiler: Bu yaz\u0131n\u0131n sonunda d\u00fcnyaca \u00fcnl\u00fc bir \u201csihirbaz\u201d taraf\u0131ndan yap\u0131lan klasik bir ill\u00fczyonun arkas\u0131ndaki gizemi \u00f6\u011freneceksiniz. Bunun yan\u0131 s\u0131ra beynimizle alakal\u0131 da baz\u0131 \u015feyler \u00f6\u011freneceksiniz. \u00c7\u00fcnk\u00fc sihir numaralar\u0131 e\u011flenceli birer puzzledan daha fazlas\u0131d\u0131r. Bu numaralar asl\u0131nda beynimizin etraftaki \u015feyleri nas\u0131l alg\u0131lad\u0131\u011f\u0131n\u0131 ve anlad\u0131\u011f\u0131n\u0131 ortaya koyuyor. Ge\u00e7ti\u011fimiz aylarda yap\u0131lan bir\u00a0\u00e7al\u0131\u015fmada, bilim insanlar a\u015fa\u011f\u0131daki videoda d\u00fcnyaca \u00fcnl\u00fc sihirbaz Tony Slydini taraf\u0131ndan yap\u0131lan bir numara \u00fczerinde \u00e7al\u0131\u015ft\u0131lar ve ill\u00fczyonu m\u00fcmk\u00fcn k\u0131lan beyin mekanizmas\u0131n\u0131 ortaya \u00e7\u0131kard\u0131lar.  Videoda; Slydini, \u00fczerinde bir \u015fapka ve birka\u00e7 k\u0131rm\u0131z\u0131 ka\u011f\u0131t bulunan bir masada oturuyor. Sonras\u0131nda, ka\u011f\u0131tlar\u0131 tek tek top halinde buru\u015fturuyor ve \u201csihirli hareketler\u201d yaparak top halindeki ka\u011f\u0131tlar\u0131 \u015fapkan\u0131n \u00e7evresinde sal\u0131nd\u0131r\u0131yor. Ard\u0131ndan aniden elini a\u00e7\u0131yor ve ka\u011f\u0131t ortadan kayboluyor. Numaran\u0131n sonunda, Slydini \u015fapkan\u0131n i\u00e7erisini izleyicilere g\u00f6steriyor ve b\u00fct\u00fcn ka\u011f\u0131tlar\u0131n \u015fapkan\u0131n i\u00e7erisinde oldu\u011funu g\u00f6r\u00fcyoruz. B\u00fct\u00fcn bu el harekerlerinin bir yerinde, tahmin etti\u011finiz \u00fczere; izleyicilere farkettirmeden top haline getirdi\u011fi ka\u011f\u0131tlar\u0131 \u015fapkan\u0131n i\u00e7erisine d\u00fc\u015f\u00fcr\u00fcyor. Ve i\u015fte numaran\u0131n s\u0131rr\u0131: Slydini ileri geri hareketi yaparken ill\u00fczyon g\u00f6zden ka\u00e7\u0131yor. Beynimiz s\u00fcrekli olarak d\u0131\u015f d\u00fcnyay\u0131 mant\u0131kl\u0131 bir \u00e7er\u00e7eveye oturtmaya \u00e7al\u0131\u015f\u0131r. Ayn\u0131 anda g\u00f6rd\u00fc\u011f\u00fc \u015feye dair iki a\u00e7\u0131klama \u00fcretemez. Bu y\u00fczden de bu sihir numaras\u0131nda, Slydini\u2019nin \u015fapkan\u0131n i\u00e7ine ve d\u0131\u015f\u0131na do\u011fru olan el hareketlerini g\u00f6rd\u00fc\u011f\u00fcm\u00fczde, beynimiz neler oldu\u011funa dair karar vermek zorundad\u0131r. Slydini ka\u011f\u0131t toplar\u0131 \u015fapkan\u0131n i\u00e7erisine at\u0131yor olabilir. \u015eapkadan g\u00f6r\u00fcnmez bir toz \u00e7\u0131kar\u0131yor olabilir. Ya da, her ikisini de ayn\u0131 anda yap\u0131yordu, ki yapt\u0131\u011f\u0131 tam da bu. Fakat beynimiz bu durumu bu \u015fekilde g\u00f6rmek istemez. Bu numara, hemen hemen her psikoloji s\u0131n\u0131f\u0131nda g\u00f6sterilen bir resim olan \u201cRubin\u2019in \u00fcnl\u00fc vazosu\u201dna benzerdir: Ya birbirine bakan iki insan y\u00fcz\u00fc ya da bir vazo g\u00f6r\u00fcrs\u00fcn\u00fcz. Bu ikisi aras\u0131nda ge\u00e7i\u015f yapabilirsiniz ancak ikisini ayn\u0131 anda g\u00f6remezsiniz.  \u00c7izimin ortas\u0131ndaki \u00e7izgiler y\u00fcze ya da vazoya ait olabilirken, sihirbaz\u0131n bilek hareketi de \u015fapkan\u0131n i\u00e7erisine bir \u015fey at\u0131yor ya da \u015fapkadan bir \u015fey \u00e7\u0131kar\u0131yor olabilir. Beyin, Slydini\u2019nin ileri geri el hareketlerini toz hilesi olarak i\u015faretlerse, hareket bu \u015fekilde alg\u0131lan\u0131r. Beynimiz, g\u00f6rd\u00fc\u011f\u00fc \u015feylere dair en muhtemel izah\u0131 bulmaya \u00e7al\u0131\u015f\u0131r. Hem y\u00fczleri hem de vazoyu ayn\u0131 anda kayda ge\u00e7irmek olduk\u00e7a zor olan jig-saw- puzzle tarz\u0131 iki farkl\u0131 y\u00fczeyin bile\u015fenlerini bir araya getirmeye \u00e7al\u0131\u015fmak gibidir. Ve ayn\u0131 el hareketine hem toz atmay\u0131 hem de ka\u011f\u0131t d\u00fc\u015f\u00fcrmeyi atamak mant\u0131ks\u0131z bir duruma kar\u015f\u0131l\u0131k gelir.", "tags": ["alg\u0131lar", "beyin", "g\u00f6rsel alg\u0131", "ill\u00fczyon"]},
{"source": "bilimfili.com", "url": "https://bilimfili.com/bazi-insanlar-daha-once-ozur-diler/", "category": "psikoloji", "date": "12 Nisan 2016", "title": "Baz\u0131 \u0130nsanlar Neden Daha \u00d6nce \u00d6z\u00fcr Diler?", "content": "Bir kavgan\u0131n ard\u0131ndan ve genellikle ba\u011f\u0131\u015flanmadan \u00f6nce bir \u00f6z\u00fcr gelir. Fakat, \u201c\u00d6z\u00fcr dilerim\u201d demek baz\u0131 insanlar i\u00e7in daha kolay kurulabilen bir c\u00fcmledir. Grant MacEwan University\u2019den ara\u015ft\u0131rmac\u0131lar\u0131n y\u00fcr\u00fctt\u00fc\u011f\u00fc bir \u00e7al\u0131\u015fmada; belirli karakter \u00f6zelliklerinin, bir kimsenin yap\u0131lan bir hatay\u0131 kabul edip etmeme yatk\u0131nl\u0131\u011f\u0131n\u0131 etkileyebildi\u011fi\u00a0sonucuna ula\u015f\u0131ld\u0131. Y\u00fcr\u00fct\u00fclen ara\u015ft\u0131rma \u00e7er\u00e7evesinde ara\u015ft\u0131rma ekibi, ki\u015finin ba\u011f\u0131\u015flanma arzusunu \u00f6l\u00e7en bir \u00f6l\u00e7ek geli\u015ftirdi. Kat\u0131l\u0131mc\u0131lara, bir dizi \u2013\u00f6rne\u011fin; \u201cDevam eden \u00f6fkem beni s\u0131kl\u0131kla \u00f6z\u00fcr dilemekten al\u0131koyar.\u201d ya da \u201cE\u011fer kimse ne yapt\u0131\u011f\u0131m\u0131 bilmezse, \u00f6z\u00fcr dilememeyi tercih ederim.\u201d gibi\u2013 c\u00fcmlelere dair bu ifadeleri\u00a0do\u011fru bulup bulmama\u00a0seviyelerini belirtmelerini isteyen sorular soruldu. Sonras\u0131nda verilen cevaplar\u0131 her bir kat\u0131l\u0131mc\u0131n\u0131n \u201c\u00f6z\u00fcr dileme yatk\u0131nl\u0131\u011f\u0131n\u0131\u201d belirlemekte kullanan ara\u015ft\u0131rma ekibi, bu skorlar\u0131 \u00e7e\u015fitli ki\u015filik \u00f6l\u00e7eklerinden elde edilen sonu\u00e7larla \u00e7apraz sorguya tabi tuttular. Ekibin en ba\u015fta ortaya att\u0131\u011f\u0131; \u00a0y\u00fcksek seviyede sevgi ve makul yakla\u015f\u0131m i\u015faretleri g\u00f6steren insanlar\u0131n \u00f6z\u00fcr dilemeye daha meyilli olduklar\u0131 hipotezi; ara\u015ft\u0131rma sonu\u00e7lar\u0131yla da do\u011fruland\u0131. Fakat deney pi\u015fmanl\u0131k duymayanlara dair baz\u0131 ilgin\u00e7 karakter \u00f6zelliklerini de ortaya \u00e7\u0131kard\u0131. \u00d6rne\u011fin; d\u00fc\u015f\u00fck \u00f6zg\u00fcven sahibi insanlar, herhangi bir uzla\u015fmazl\u0131k sonunda k\u00f6t\u00fc hissetseler bile \u00f6z\u00fcr dilemeye daha az meylediyorlar. \u00d6te yandan, belirli bir davran\u0131\u015fa dair su\u00e7luluk ve\u00a0ma\u011fdur ki\u015fi i\u00e7in \u00fczg\u00fcnl\u00fck hisseden insanlar\u0131n aksine, genelle\u015ftirilmi\u015f utan\u00e7 duygusuna kap\u0131lan bireyler esasen kendileri i\u00e7in \u00fcz\u00fcl\u00fcyor olabilirler. Buna kar\u015f\u0131n, kendinden emin insanlar yap\u0131lan yanl\u0131\u015f bir davran\u0131\u015f\u0131 itiraf etme ve hatalar\u0131n\u0131 kabul etme e\u011filimindeler. Fakat, buradaki kendinden eminlik durumunun do\u011fru miktarda olmas\u0131 kilit \u00f6nemde. \u00c7\u00fcnk\u00fc \u00e7al\u0131\u015fman\u0131n bir ba\u015fka bulgusu da; fazlas\u0131yla benmerkezci ve kendilerini dev aynas\u0131nda g\u00f6ren narsist insanlar, \u00f6z\u00fcr dileme noktas\u0131nda olduk\u00e7a g\u00f6n\u00fcls\u00fczler. \u00d6te yandan elde edilen \u015fa\u015f\u0131rt\u0131c\u0131 bir bulgu ise; olduk\u00e7a g\u00fc\u00e7l\u00fc bir adalet duygusu ile \u00f6z\u00fcr dileme e\u011filimi aras\u0131nda negatif bir korelasyon oldu\u011fu. Yani adalet duygusunun olduk\u00e7a sa\u011flam oldu\u011fu kimselerin; yapt\u0131klar\u0131 eylemler sonucunda pi\u015fmanl\u0131k duyma seviyeleri olduk\u00e7a d\u00fc\u015f\u00fck. Uzla\u015fma,\u00a0bir \u00e7at\u0131\u015fmay\u0131 sona erdirebilir, ancak intikam iste\u011fini her durumda ortadan kald\u0131ramaz.", "tags": ["adalet", "insan davran\u0131\u015flar\u0131 (davran\u0131\u015f bilimleri)"]},
{"source": "bilimfili.com", "url": "https://bilimfili.com/kanabis-beyindeki-dopamini-azaltiyor/", "category": "psikoloji", "date": "22 Nisan 2016", "title": "A\u015f\u0131r\u0131 Kenevir Kullan\u0131m\u0131 Beyindeki Dopamin Salg\u0131s\u0131n\u0131 Azalt\u0131yor", "content": "Ge\u00e7ti\u011fimiz haftalarda, Molecular Psychiatry\u2019de\u00a0yay\u0131mlanan bir \u00e7al\u0131\u015fmada; a\u011f\u0131r marijuana (marihuana) kullan\u0131c\u0131lar\u0131n\u0131n dopamin sistemlerinin hasar g\u00f6rd\u00fc\u011f\u00fc tespit edildi. Beynin; i\u015fler bellek (k\u0131sa s\u00fcreli haf\u0131za veya working memory), d\u00fcrt\u00fcsel davran\u0131\u015f ve dikkat ile ilgili b\u00f6l\u00fcm\u00fc olan striatum b\u00f6lgesindeki dopamin sal\u0131m\u0131n\u0131n azald\u0131\u011f\u0131n\u0131n ke\u015ffedilmesi, daha \u00f6nce benzer etkilerin kokain ve eroin gibi uyu\u015fturucu maddelerde de tespit edilmi\u015f olmas\u0131 ile birle\u015ftirilince, madde ba\u011f\u0131ml\u0131l\u0131\u011f\u0131 (bu konu \u00f6zelinde kanabis) konusundaki eksik par\u00e7alardan birinin tamamlanmas\u0131n\u0131 sa\u011flad\u0131. \u00d6zellikle de gen\u00e7ler aras\u0131nda gittik\u00e7e yayg\u0131nla\u015fan ve baz\u0131 \u00fclkelerde de gerek t\u0131bbi gerekse keyif verici madde olarak belirli dozlarda yasal olarak kullan\u0131lan marihuana, bilimcilerin de ilgisini \u00e7ekiyor ve bilhassa beyindeki baz\u0131 kilit b\u00f6lgelerde, bu bitkinin kulan\u0131m\u0131n\u0131n ba\u011f\u0131ml\u0131l\u0131k yap\u0131c\u0131 etkilerinin olup olmad\u0131\u011f\u0131 ara\u015ft\u0131r\u0131l\u0131yor. Yeni yap\u0131lan bir ara\u015ft\u0131rmada, ya\u015flar\u0131 21 ile 40 aras\u0131nda de\u011fi\u015fen kanabis ba\u011f\u0131ml\u0131s\u0131 11 yeti\u015fkin (kanabis grubu) ve kontrol grubu olarak da 12 sa\u011fl\u0131kl\u0131 ve bu bitkiye ba\u011f\u0131ml\u0131l\u0131\u011f\u0131 olmayan bireyden yararlan\u0131ld\u0131. Ortalamaya bak\u0131ld\u0131\u011f\u0131nda kanabis grubunun kullanmaya 16 ya\u015f\u0131nda ba\u015flad\u0131\u011f\u0131 ve 20 ya\u015f civar\u0131nda kanabise ba\u011f\u0131ml\u0131 hale geldikleri g\u00f6r\u00fcld\u00fc. Yine ortalamaya g\u00f6re son 7 y\u0131llar\u0131nda, bu grup ba\u011f\u0131ml\u0131 kalmaya devam etti ve/veya ediyor. (burada kat\u0131l\u0131mc\u0131 say\u0131s\u0131n\u0131n azl\u0131\u011f\u0131ndan dolay\u0131, ortalama ba\u015flama ve ba\u011f\u0131ml\u0131 olma ya\u015flar\u0131 de\u011fi\u015fkenlik g\u00f6sterebilir ancak arada ge\u00e7en y\u0131l say\u0131s\u0131n\u0131n nispeten daha sa\u011flam bir veri oldu\u011fu g\u00f6r\u00fcl\u00fcyor) Ara\u015ft\u0131rman\u0131n ger\u00e7ekle\u015ftirilmesinden \u00f6nce, t\u00fcm kullan\u0131c\u0131 kat\u0131l\u0131mc\u0131lar\u0131n bir ay s\u00fcre ile her g\u00fcn marijuana i\u00e7meye devam etti. Pozitron emisyon tomografi (PET) kullan\u0131larak, beyindeki dopamin resept\u00f6rlerine ba\u011flanan bir molek\u00fcl\u00fcn i\u015faretlenip takip edilmesi ile, bilim insanlar\u0131 striatum ve alt b\u00f6lgelerindeki (dorsal ve ventral striatum), striatum d\u0131\u015f\u0131nda \u00a0talamus, orta beyin ve globus pallidus\u2019daki dopamin sal\u0131n\u0131m\u0131n\u0131 \u00f6l\u00e7meyi ba\u015fard\u0131lar. Kanabis kullan\u0131c\u0131lar\u0131, bu i\u015flemden \u00f6nce bir hafta s\u00fcreyle, maddeden uzak durmalar\u0131 sa\u011flanarak hastanede kald\u0131. Bu uygulamada\u00a0ama\u00e7lanan \u015fey,maddenin ani etkileri veya kullan\u0131m sonras\u0131 etkilerinden ba\u011f\u0131ms\u0131z olan uzun vadeli etkilerini test etmektir. Kat\u0131l\u0131mc\u0131lara dopamin sal\u0131n\u0131m\u0131n\u0131 ortaya \u00e7\u0131karma amac\u0131 ile amfetamin verildi. Dopamin sal\u0131n\u0131m\u0131 kapasitesinin \u00f6l\u00e7\u00fcm\u00fc i\u00e7in de, dopamin resept\u00f6r\u00fcne ba\u011flanacak olan i\u015faretlenmi\u015f (radiolabeled) molek\u00fcl\u00fcn, ba\u011flanma y\u00fczdesi g\u00f6sterge olarak al\u0131nd\u0131. Kontrol grubuna da ayn\u0131 testlerin uygulanmas\u0131 sonucunda, kanabis kullan\u0131c\u0131lar\u0131n\u0131n; striatum ve \u00e7a\u011fr\u0131\u015f\u0131msal \u00f6\u011frenme ile duygu-motor \u00f6\u011frenme (sensorimotor learning) ile ilgili alt b\u00f6lgeleri ve de globus pallidus b\u00f6lgelerinde \u00f6nemli \u00f6l\u00e7\u00fcde daha d\u00fc\u015f\u00fck dopamin salg\u0131lad\u0131klar\u0131 g\u00f6r\u00fcld\u00fc. Ara\u015ft\u0131rmac\u0131lar ayn\u0131 zamanda, striatumun kilit bir alan\u0131ndaki dopamin sal\u0131n\u0131m\u0131 ile \u00f6\u011frenme ve i\u015fler bellek g\u00f6revlerindeki\u00a0bili\u015fsel performans aras\u0131ndaki ili\u015fkiyi de a\u00e7\u0131mlamaya \u00e7al\u0131\u015ft\u0131. Gruplar aras\u0131nda bu performans a\u00e7\u0131s\u0131ndan bariz bir fark g\u00f6r\u00fclmese de, t\u00fcm kat\u0131l\u0131mc\u0131lara bak\u0131ld\u0131\u011f\u0131nda d\u00fc\u015f\u00fck dopaminin, daha k\u00f6t\u00fc bili\u015fsel performans g\u00f6stermeye sebep oldu\u011fu g\u00f6zlemlendi. Ara\u015ft\u0131rman\u0131n ba\u015f yazar\u0131 ve Columbia University Medical Center\u2019da (CUMC) psikiyatri profes\u00f6r\u00fc olan\u00a0Anissa Abi-Dargham konu ile ilgili : \u201cAsl\u0131nda d\u00fc\u015f\u00fck dopaminin, \u00f6nceden mi var olan yoksa a\u011f\u0131r kanabis kullan\u0131m\u0131 sonucunda m\u0131 ortaya \u00e7\u0131kan bir durum oldu\u011funu kesin olarak bilemiyoruz. Ancak alt metinde, uzun vadede a\u015f\u0131r\u0131 kanabis kullan\u0131m\u0131n\u0131n dopaminerjik sistemde bozulmalara ve bozulmalar\u0131n da \u00f6\u011frenme ve davran\u0131\u015f \u00fczerinde \u00e7e\u015fitli negatif etkiler olu\u015fmas\u0131na sebep oluyor.\u201d a\u00e7\u0131klamas\u0131n\u0131 yapt\u0131. Kaynak : E van de Giessen, J J Weinstein, C M Cassidy, M Haney, Z Dong, R Ghazzaoui, N Ojeil, L S Kegeles, X Xu, N P Vadhan, N D Volkow, M Slifstein, A Abi-Dargham. Deficits in striatal dopamine release in cannabis dependence. Molecular Psychiatry, 2016; DOI:10.1038/mp.2016.21", "tags": ["beyin", "fizyoloji", "kenevir"]},
{"source": "bilimfili.com", "url": "https://bilimfili.com/sarkazm-yaratici-dusunmeye-tesvik-ediyor/", "category": "psikoloji", "date": "29 Nisan 2016", "title": "Sarkazm, Yarat\u0131c\u0131 D\u00fc\u015f\u00fcnmeye Te\u015fvik Ediyor", "content": "\u201cSarkazm, k\u0131vrak zek\u00e2n\u0131n\u00a0en d\u00fc\u015f\u00fck bi\u00e7imidir ancak zek\u00e2n\u0131n y\u00fcksek bi\u00e7imidir.\u201d diyor Oscar Wilde. Fakat herkes Oscar Wilde ile ayn\u0131 g\u00f6r\u00fc\u015f\u00fc payla\u015fm\u0131yor. \u0130leti\u015fim uzmanlar\u0131 ve evlilik dan\u0131\u015fmanlar\u0131 bu t\u00fcr ifadelerden ka\u00e7\u0131nmam\u0131z gerekti\u011fi noktas\u0131nda hem fikirler. Sebebi ise basit: Sarkazm, ba\u015fkalar\u0131na ve ili\u015fkilere zarar verebilecek a\u015fa\u011f\u0131lay\u0131c\u0131 bir zehir ta\u015f\u0131r. Do\u011fas\u0131 gere\u011fi de, \u00e7at\u0131\u015fmaya davet \u00e7\u0131kar\u0131r. Sarkazm, ifadenin ilk anlam\u0131 ile ama\u00e7lanan anlam\u0131 aras\u0131nda \u00e7eli\u015fkiler yaratmak ve \u00e7eli\u015fkileri g\u00f6stermeyi i\u00e7erir. Bir bak\u0131ma, ironinin konu\u015fma bi\u00e7imidir diyebiliriz. Yani ki\u015fiye asl\u0131nda olmayan \u015feyi s\u00f6yleme olana\u011f\u0131 tan\u0131r ve genellikle mizahi reddetme bi\u00e7imi olarak ya da a\u015fa\u011f\u0131lama \u015feklinde kullan\u0131r\u0131z. \u00d6rne\u011fin; Facebook\u2019ta dola\u015f\u0131rken patronuna yakalanan bir \u00e7al\u0131\u015fana; patronunun hafif\u00e7e s\u0131rt\u0131na vurarak ,\u201cBu kadar fazla \u00e7al\u0131\u015fma\u201d demesi gibi. Ancak davran\u0131\u015f bilimciler; sarkazm\u0131n beklenmedik bir psikolojik sonuca sebep olabilece\u011fi bulgusuna eri\u015ftiler: Yarat\u0131c\u0131l\u0131kta art\u0131\u015f. Esasen, sarkazm kullanman\u0131n hem sarkazma maruz kalan hem de yapan taraf\u0131nda yarat\u0131c\u0131l\u0131\u011f\u0131 geli\u015ftirdi\u011fi sonucuna ula\u015f\u0131ld\u0131. Ara\u015ft\u0131rmaya g\u00f6re; rahats\u0131z edici ifadelerden tamamen ka\u00e7\u0131narak hassas\u00e7a ve a\u015f\u0131r\u0131ya ka\u00e7madan ak\u0131ll\u0131ca i\u011fnelemeler kullanmak yarat\u0131c\u0131l\u0131\u011f\u0131 canland\u0131rabiliyor. 1997 y\u0131l\u0131nda yap\u0131lan bir \u00e7al\u0131\u015fmada, 32 kat\u0131l\u0131mc\u0131ya \u00e7e\u015fitli senaryolar okutuldu. \u00d6rne\u011fin; bir ki\u015fi olumsuz olarak g\u00f6r\u00fclen \u2013sigara kullanmak gibi\u2013 bir davran\u0131\u015f\u0131 yap\u0131yor ve ikinci bir ki\u015fi ilk ki\u015finin bu davran\u0131\u015f\u0131na dair ya ger\u00e7ek anlam\u0131yla (\u2018G\u00f6r\u00fcyorum ki; ci\u011fer sa\u011fl\u0131\u011f\u0131n\u0131 pek umursam\u0131yorsun\u2019) ya da sarkastik bi\u00e7imde (\u2018G\u00f6r\u00fcyorum ki; ci\u011fer sa\u011fl\u0131\u011f\u0131n\u0131 \u00e7ok umursuyorsun\u2019) yorumunda bulunuyor. Tutarl\u0131 bir bi\u00e7imde, kat\u0131l\u0131mc\u0131lar\u0131n \u00e7o\u011funlu\u011fu sarkastik ifadeyi ger\u00e7ek ifadelerden daha k\u0131nay\u0131c\u0131 ve ay\u0131play\u0131c\u0131 olarak oylad\u0131lar. 2000 y\u0131l\u0131nda University of Western Ontario \u2018dan ara\u015ft\u0131rmac\u0131lar; 66 \u00f6\u011frenciden, hikayedeki ki\u015finin de\u011ferlendirmesini\u00a0\u2013kritik yorumu yapan ki\u015finin bak\u0131\u015f a\u00e7\u0131s\u0131n\u0131 ya da bu yorumu alan ki\u015finin bak\u0131\u015f a\u00e7\u0131s\u0131n\u0131\u2013 hayal ederek bir senaryoyu okumalar\u0131n\u0131 istediler. Her ne kadar bu yorumlar\u0131n konu\u015fmac\u0131 ve dinleyici aras\u0131ndaki \u00a0ili\u015fkiyi nas\u0131l etkiledi\u011fine dair baz\u0131 anla\u015fmazl\u0131klar olsa da, bak\u0131\u015f a\u00e7\u0131lar\u0131n\u0131 de\u011ferlendirmek; ki\u015finin niyetini (alay ya da provokatif) anlama y\u00f6n\u00fcnden kimsenin kavray\u0131\u015f\u0131n\u0131 de\u011fi\u015ftirmedi. Ve 2005 y\u0131l\u0131nda University of Illinois\u2019ten psikologlar\u0131n y\u00fcr\u00fctt\u00fc\u011f\u00fc bir \u00e7al\u0131\u015fmaya g\u00f6re ise; sarkazmlar, kolayl\u0131kla yanl\u0131\u015f yorumlanabilir, \u00f6zellikle de elektronik ileti\u015fim ortam\u0131nda. Ara\u015ft\u0131rma ekibi, \u00fcniversite \u00f6\u011frencilerine yar\u0131s\u0131 sarkastik yar\u0131s\u0131 ciddi olan bir dizi c\u00fcmleler sundular. Baz\u0131 \u00f6\u011frenciler mesajlar\u0131 mail yoluyla al\u0131rken, di\u011ferleri de ses kayd\u0131 \u015feklinde dinlediler. Yap\u0131lan de\u011ferlendirmeler sonucunda ses kayd\u0131yla mesaj\u0131n al\u0131c\u0131ya daha tutarl\u0131 bi\u00e7imde iletildi\u011fi g\u00f6r\u00fcld\u00fc. 2015 y\u0131l\u0131nda, ara\u015ft\u0131rmac\u0131lar sarkazm\u0131n bu olumsuz tablosuna dair iyi bir \u015fey ke\u015ffetiler. Yap\u0131lan bir \u00e7al\u0131\u015fmada, 56 kat\u0131l\u0131mc\u0131dan k\u0131sa bir konu\u015fman\u0131n\u00a0sarkastik mi, ciddi mi yoksa n\u00f6tr m\u00fc oldu\u011funu se\u00e7meleri ve sonras\u0131nda bu konu\u015fmay\u0131 konu\u015fmadan haberi olmayan bir ba\u015fka ki\u015fiyle yapacaklar\u0131 sohbete yerle\u015ftirmeleri istendi. Kat\u0131l\u0131mc\u0131lar bu diyalo\u011fu sahnelediklerinden hemen sonra, ara\u015ft\u0131rma ekibi kat\u0131l\u0131mc\u0131lara kendi yarat\u0131c\u0131l\u0131klar\u0131n\u0131 test eden bir \u00f6l\u00e7ek sundular. \u015ea\u015f\u0131rt\u0131c\u0131 olmayan bir bi\u00e7imde, sarkazma maruz kalan kat\u0131l\u0131mc\u0131lar di\u011fer gruplarlara k\u0131yasla kendilerini ki\u015filer aras\u0131 daha \u00e7at\u0131\u015fmac\u0131 olarak ifade ettiler. Daha da ilginci, sarkastik konu\u015fmalarda bulunan ki\u015filerin (hem sarkazm yapan hem de sarkazma maruz kalan) yarat\u0131c\u0131l\u0131k testinde daha ba\u015far\u0131l\u0131 sonu\u00e7lar elde ettiler. S\u00f6zl\u00fc ironi neden yarat\u0131c\u0131l\u0131\u011f\u0131 geli\u015ftirsin? Sarkazm yapman\u0131n bir sorunu vard\u0131r; ancak mesaj ger\u00e7ek anlam\u0131yla verilmezse ciddiye al\u0131nabilir. Bu sorunun \u00fcstesinden gelebilmenin bir yolu tonlamad\u0131r. \u0130ronik yorumlar \u00fcretmek ve bu yorumlar\u0131n \u015fifresini \u00e7\u00f6zmek i\u00e7in kal\u0131plar\u0131n d\u0131\u015f\u0131nda d\u00fc\u015f\u00fcnmelisiniz. Bu da sarkazm\u0131n neden daha zekice d\u00fc\u015f\u00fcnmeye ve daha yarat\u0131c\u0131 d\u00fc\u015f\u00fcnceye sebep olabilece\u011fini ortaya koyuyor. \u00d6te yandan, soyut d\u00fc\u015f\u00fcnmek de yard\u0131mc\u0131 olabilir. 114 \u00f6\u011frencinin kat\u0131ld\u0131\u011f\u0131 bir \u00e7al\u0131\u015fmada, ara\u015ft\u0131rma ekibi sarkastik c\u00fcmleler kurman\u0131n ve sarkastik c\u00fcmlelerin \u015fifresini \u00e7\u00f6zmenin; ki\u015fi soyut d\u00fc\u015f\u00fcnd\u00fc\u011f\u00fcnde (bu durum ayn\u0131 zamanda da yarat\u0131c\u0131 d\u00fc\u015f\u00fcnmeyi g\u00fc\u00e7lendiriyor) daha kolay oldu\u011fu bulgusuna eri\u015ftiler. Bunun yan\u0131 s\u0131ra, bu \u00e7al\u0131\u015fmada elde edilen bulgular\u0131n hi\u00e7biri, sarkazm\u0131n ili\u015fkilere zarar verebilece\u011fi yakla\u015f\u0131m\u0131n\u0131n aksini ortaya \u00e7\u0131karm\u0131yor. Peki \u00e7at\u0131\u015fmay\u0131 engelleyerek sarkazm\u0131n yarat\u0131c\u0131l\u0131\u011f\u0131 geli\u015ftirdi\u011fi faydas\u0131n\u0131 nas\u0131l kullanabiliriz? Bu da g\u00fcven ili\u015fkisiyle alakal\u0131. 2015 y\u0131l\u0131ndaki \u00e7al\u0131\u015fmada, ayn\u0131 tonda ve i\u00e7erikteki sarkazm\u0131n; g\u00fcvendi\u011fimiz bir ki\u015fiye yap\u0131ld\u0131\u011f\u0131nda ya da b\u00f6yle bir ki\u015fiden al\u0131nd\u0131\u011f\u0131nda g\u00fcvenmedi\u011fimiz bir ki\u015fiden al\u0131nana k\u0131yasla daha az provokatif oldu\u011fu bulgusuna ula\u015f\u0131ld\u0131. Elbette ki, e\u011fer i\u00e7eri\u011fi ve tonlamay\u0131 de\u011fi\u015ftirirsek, farkl\u0131 sonu\u00e7lar da al\u0131nabilir. Hatta, olduk\u00e7a yaralay\u0131c\u0131 bir tonda ya da k\u0131r\u0131c\u0131 bir i\u00e7erikte oldu\u011funda arkada\u015fl\u0131\u011f\u0131 korumak i\u00e7in g\u00fcven de yetersiz kalabilir. Riskleri g\u00f6z \u00f6n\u00fcne al\u0131nd\u0131\u011f\u0131nda, en iyi yolun sarkazmlar\u0131n\u0131z\u0131 daha az sald\u0131rgan bulan yak\u0131n ili\u015fki i\u00e7erisinde bulundu\u011funuz insanlarla payla\u015fman\u0131z oldu\u011fu g\u00f6r\u00fcl\u00fcyor. Ancak zevk ald\u0131\u011f\u0131n\u0131z b\u00f6ylesi haz\u0131rcevap durumlar ile, ayn\u0131 zamanda da yarat\u0131c\u0131 d\u00fc\u015f\u00fcncenizi g\u00fc\u00e7lendirebilirsiniz.", "tags": ["d\u00fc\u015f\u00fcnceler", "yarat\u0131c\u0131l\u0131k"]},
{"source": "bilimfili.com", "url": "https://bilimfili.com/yanip-sonen-isiklar-muzik-kumar-hastaligi/", "category": "psikoloji", "date": "7 \u015eubat 2016", "title": "Yan\u0131p S\u00f6nen I\u015f\u0131klar ve M\u00fczik S\u0131\u00e7anlar\u0131 da Kumar Hastas\u0131 Yap\u0131yor", "content": "Kumar oynanan alanlara daha do\u011frusu kumara; parlayan, yan\u0131p s\u00f6nen \u0131\u015f\u0131klar ve m\u00fczik eklemek riskli kararlar verme e\u011filimini art\u0131r\u0131yor. S\u0131\u00e7an bile olsan\u0131z, bu b\u00f6yle. Journal of Neuroscience\u2019da yay\u0131mlanan yeni bir \u00e7al\u0131\u015fmada University of British Columbia\u2019dan bilimciler, \u2018s\u0131\u00e7an kumarhanesi\u2019 modelinde bir tak\u0131m\u00a0ses ve \u0131\u015f\u0131k belirte\u00e7leri uyguland\u0131\u011f\u0131nda s\u0131\u00e7anlar\u0131n kumar hastal\u0131\u011f\u0131 benzeri davran\u0131\u015f geli\u015ftirdi\u011fini ke\u015ffetti. Dahas\u0131, ara\u015ft\u0131rmac\u0131lar bu davran\u0131\u015f \u015feklini belli bir dopamin resept\u00f6r\u00fcn\u00fcn aktivitesini bloklayarak d\u00fczeltmeyi de ba\u015fard\u0131; ki bu da insanlardaki kumar al\u0131\u015fkanl\u0131\u011f\u0131n\u0131 tedavi edebilecek potansiyel bir y\u00f6ntem olarak d\u00fc\u015f\u00fcn\u00fclmesine sebep oldu. Ge\u00e7ti\u011fimiz y\u0131llarda psikolojik bir rahats\u0131zl\u0131k olarak an\u0131lmaya ba\u015flanan \u2018kumar hastal\u0131\u011f\u0131\u2019 bir\u00e7ok ailenin hayat\u0131n\u0131 birinci dereceden etkilemekte ve bireylerin su\u00e7a y\u00f6nelik davran\u0131\u015flar geli\u015ftirmesine sebep olabilmektedir. Ara\u015ft\u0131rma bu bak\u0131mdan ciddi bir \u00f6nem arz ediyor. Ara\u015ft\u0131rmada \u015fekerli ikramlar i\u00e7in kumar oynayan s\u0131\u00e7anlar, normal \u015fartlarda riskli se\u00e7eneklerden ka\u00e7\u0131nmay\u0131 \u00f6\u011freniyor. Ancak t\u00fcm bu rasyonel kararlar bilimcilerin \u0131\u015f\u0131k ve ses eklemesi ile de\u011fi\u015febiliyor. Ayn\u0131 \u00fcniversitede Psikoloji B\u00f6l\u00fcm\u00fc\u2019nde yard\u0131mc\u0131 do\u00e7ent olarak g\u00f6rev yapmakta olan Catharine Winstanley konu ile ilgili olarak \u015fu a\u00e7\u0131klamada bulundu : \u201d \u0130lk ba\u015flarda \u0131\u015f\u0131k ve ses eklemenin \u00e7ok fazla etkili olaca\u011f\u0131n\u0131 beklemedi\u011fimizden, bunu yapmak \u00e7ok sa\u00e7ma\u00a0geliyordu. Ancak \u00e7al\u0131\u015fmay\u0131 ba\u015flatt\u0131\u011f\u0131m\u0131zda, etkilerin devasa oldu\u011funu g\u00f6rd\u00fck. Bir kumarhane oyunu dizayn etmi\u015f veya oynam\u0131\u015f herkes, size; \u0131\u015f\u0131\u011f\u0131n ve sesin sizi daha fazla etkile\u015fimde ve i\u00e7eride tutaca\u011f\u0131n\u0131 s\u00f6yleyebilirdi. Ama art\u0131k bunu bilimsel olarak da g\u00f6sterebiliyoruz. Bilimciler ara\u015ft\u0131rma s\u0131ras\u0131nda s\u0131\u00e7anlara, ba\u011f\u0131ml\u0131l\u0131k veya al\u0131\u015fkanl\u0131kla ili\u015fkilendirilmi\u015f spesifik bir dopamin resept\u00f6r\u00fcn\u00fc bloklayan bir ila\u00e7 verdiklerinde, hayvanlar\u0131n art\u0131k kumar hastal\u0131\u011f\u0131 davran\u0131\u015flar\u0131 g\u00f6stermediklerini fark ettiler. Ancak bu dopamin bloklay\u0131c\u0131lar\u0131, \u0131\u015f\u0131k ve ses etkisi olmadan da riskli davran\u0131\u015flar alan veya ba\u015fka bir deyi\u015fle kumar oynayan s\u0131\u00e7anlar da \u00e7ok daha az etki g\u00f6sterdi. Ara\u015ft\u0131rmada ilgilenilen resept\u00f6r\u00fcn* ayn\u0131 zamanda uyu\u015fturucu veya kimyasal ba\u011f\u0131ml\u0131l\u0131kta da \u00f6nemli bir rol\u00fc oldu\u011fu biliniyor. Do\u011fal olarak bu ara\u015ft\u0131rma da farkl\u0131 bi\u00e7imlerdeki riskli veya risk i\u00e7eren davran\u0131\u015flar\u0131n bir \u015fekilde ortak biyolojik nedene dayanabilece\u011fi y\u00f6n\u00fcndeki d\u00fc\u015f\u00fcnceleri destekler bir nitelik ta\u015f\u0131yor. * Daha detayl\u0131 incelemek ve ileri okuma yapmak isteyenler i\u00e7in; ara\u015ft\u0131rmada incelenen resept\u00f6r Dopamin D3 resept\u00f6r\u00fc olarak biliniyor. Kaynak : Michael M. Barrus and Catharine A. Winstanley. Dopamine D3 receptors modulate the ability of win-paired cues to increase risky choice in a rat gambling task. Journal of Neuroscience, January 2016 DOI: 10.1523/JNEUROSCI.2225-15.2016", "tags": ["Eteneli-memeliler alts\u0131n\u0131f\u0131 (Eutheria)", "hayvan davran\u0131\u015flar\u0131 (etoloji)", "hayvanbilim (zooloji)", "insan davran\u0131\u015flar\u0131 (davran\u0131\u015f bilimleri)", "Memeliler s\u0131n\u0131f\u0131 (Mammalia)"]},
{"source": "bilimfili.com", "url": "https://bilimfili.com/cok-uzuldugumuzde-bogazimizda-bir-yumru-hissederiz/", "category": "psikoloji", "date": "20 Haziran 2016", "title": "\u00c7ok \u00dcz\u00fcld\u00fc\u011f\u00fcm\u00fczde Neden Bo\u011faz\u0131m\u0131zda Bir \u201cYumru\u201d Hissederiz?", "content": "Bazen \u00e7ok mutlu anlar\u0131m\u0131zda, bazen de \u00e7ok \u00fcz\u00fcld\u00fc\u011f\u00fcm\u00fczde v\u00fccudumuzun fiziksel bir tepkisi o anki hislerimizin somut birer yans\u0131mas\u0131 olarak d\u0131\u015f d\u00fcnyaya sa\u00e7\u0131l\u0131r. \u0130ster mutluluktan, ister \u00fcz\u00fcnt\u00fcden olsun g\u00f6zlerimizin bu\u011fulanmas\u0131yla birlikte hafif\u00e7e yanaklar\u0131m\u0131za inen \u0131slakl\u0131\u011f\u0131 hissederiz; g\u00f6z ya\u015flar\u0131m\u0131z. Fakat bu \u00e7ok \u00fczg\u00fcnl\u00fc\u011f\u00fcm\u00fcze ya da mutlulu\u011fumuza e\u015flik eden yaln\u0131zca g\u00f6z ya\u015flar\u0131m\u0131z de\u011fildir. Garip bir \u015fekilde bo\u011faz\u0131m\u0131zda da tarifi imkans\u0131z bir yumru hissederiz. Peki hislerimizin bir yans\u0131mas\u0131 olarak\u00a0v\u00fccudumuzun bir par\u00e7as\u0131\u00a0fiziksel bir tepki olarak a\u011flama tepkisini geli\u015ftirirken, bu yumruya sebep olan \u015fey nedir? \u0130\u015fte \u015fimdi bu s\u00fcrecin bilimine bir g\u00f6z atmal\u0131y\u0131z. Bo\u011faz\u0131m\u0131zdaki yumrunun nedenini anlayabilmemiz i\u00e7in \u00f6ncelikle neden a\u011flad\u0131\u011f\u0131m\u0131za ve a\u011flad\u0131\u011f\u0131m\u0131zda v\u00fccudumuzda neler oldu\u011funa dair genel bir tarama yapmal\u0131y\u0131z. Asl\u0131na bakarsan\u0131z, neden a\u011flad\u0131\u011f\u0131m\u0131z hen\u00fcz tam olarak a\u00e7\u0131klanabilmi\u015f de\u011fil, fakat a\u011flaman\u0131n, sosyal yarat\u0131klar olarak evrimle\u015fmemizde s\u00f6zl\u00fc olmayan bir ileti\u015fim olu\u015fturdu\u011funa dair g\u00fc\u00e7l\u00fc deliller s\u00f6z konusu. Yani a\u011flamak, \u00e7evremizdeki insanlara duygusal halimizi g\u00f6stermenin bir yoludur ve b\u00f6ylelikle de yard\u0131mlar\u0131n\u0131 talep etti\u011fimizin g\u00f6stergesidir. Ba\u015fka bir insan taraf\u0131ndan samimi bir bi\u00e7imde teselli edilen bu g\u00f6z\u00fc ya\u015fl\u0131 anlar, insanlar i\u00e7in hayati \u00f6nemde olan sosyal ili\u015fkilerin de g\u00fc\u00e7lenmesini sa\u011flar. \u00d6te yandan tek \u00e7\u0131kt\u0131 ba\u011flar\u0131n g\u00fc\u00e7lenmesi de\u011fildir, baz\u0131 ara\u015ft\u0131rmac\u0131lar a\u011flaman\u0131n bir zamanlar sald\u0131rganlar\u0131m\u0131za kar\u015f\u0131 boyun e\u011fme ifadesi olarak sunuldu\u011funu da ileri s\u00fcr\u00fcyorlar. Bir sald\u0131rgana dair \u2013muhtemelen bir insan\u2013 boyun e\u011fme ifadesi merhamete sebep olabilirken hayatta kalmay\u0131 da sa\u011flayabilir. \u00a0Ancak a\u00e7\u0131k ki; bu durum genellikle iyi bir savunma mekanizmas\u0131 de\u011fildir, \u00f6rne\u011fin atalar\u0131m\u0131z\u0131n ya\u015fad\u0131\u011f\u0131 Afrika ormanlar\u0131ndaki bir aslan sald\u0131r\u0131s\u0131n\u0131 d\u00fc\u015f\u00fcnelim, duygular\u0131m\u0131z\u0131 pek de umursayacaklar\u0131n\u0131 bekleyemeyiz. Bunu ak\u0131lda tutarak, duygusal olmaya ba\u015flad\u0131\u011f\u0131m\u0131zda i\u00e7 mekanizmam\u0131zda fiziksel seviyede neler oldu\u011funa bir g\u00f6z atal\u0131m. Otonom sinir sisteminiz \u2013sempatik sinir sistemi gibi di\u011fer sinir sistemlerini kontrol eden kapsay\u0131c\u0131 sistem\u2013 \u00e7al\u0131\u015fmaya ba\u015flar ve i\u00e7inde bulundu\u011funuz ko\u015fullara ba\u011fl\u0131 olarak v\u00fccudunuzda farkl\u0131 tepkilerin olu\u015fmas\u0131na sebep olur. Sindirim gibi di\u011fer bilin\u00e7siz v\u00fccut fonksiyonlar\u0131n\u0131n yan\u0131 s\u0131ra \u201cka\u00e7 ya da kal\u0131p sava\u015f\u201d tepkinizi kontrol eden de ayn\u0131 sistemdir. Bu sistem \u201chiper moda\u201d ge\u00e7ti\u011finde, ilk olarak v\u00fccudunuzun her yerine oksijen g\u00f6ndererek kal\u0131p d\u00f6v\u00fc\u015fmenize ya da arkan\u0131za bile bakmadan ka\u00e7man\u0131za sebep olabilir. B\u00fct\u00fcn kaslar\u0131n\u0131za oksijen yaymak i\u00e7in de, ilk olarak derin bir nefes almal\u0131s\u0131n\u0131z. Daha fazla havay\u0131 alabilmek i\u00e7in de, sinir sisteminiz glotisinize (nefes borusu a\u011fz\u0131) \u201cm\u00fcmk\u00fcn olan en uzun s\u00fcre boyunca a\u00e7\u0131k kal\u201d sinyalini g\u00f6nderir. Di\u011fer bir deyi\u015fle, bo\u011faz\u0131n\u0131z normalden daha fazla a\u00e7\u0131l\u0131r, \u00e7\u00fcnk\u00fc daha b\u00fcy\u00fck a\u00e7\u0131kl\u0131k daha fazla havan\u0131n i\u00e7eri al\u0131nmas\u0131 anlam\u0131na gelir. Asl\u0131nda glotisinizin bu kadar geni\u015f a\u00e7\u0131ld\u0131\u011f\u0131n\u0131 hissetmezsiniz, e\u011fer hissetseydiniz, her g\u00fcn garip bir hisse kap\u0131l\u0131rd\u0131n\u0131z. Hissetti\u011finiz \u015fey ise yutkundu\u011funuzda kas gerilmesiyle glotisinizin a\u00e7\u0131k tutulmas\u0131d\u0131r. Normal olarak, a\u011flamasan\u0131z da g\u00fcn i\u00e7erisinde her yutkunman\u0131zda glotisiniz a\u00e7\u0131l\u0131p kapan\u0131r. Bu hareket yemek ve havan\u0131n ayr\u0131 yollardan gitmesini ve birbirine kar\u0131\u015fmamas\u0131n\u0131 sa\u011flar. Fakat a\u011fl\u0131yorken ya da a\u011flamaya yak\u0131n bir andayken, glotisiniz a\u00e7\u0131k kalmaya \u00e7al\u0131\u015f\u0131r, ancak her yutkunman\u0131zda da kapanmaya zorlan\u0131r. Bo\u011faz\u0131n\u0131zdaki kaslardaki bu gerilim kar\u0131\u015f\u0131kl\u0131\u011f\u0131 da size bo\u011faz\u0131n\u0131zda bir yumru oldu\u011fu hissi verir. Bu yumru hissi asl\u0131nda globus sensation (g\u0131rtlakta sabit k\u00fctle hissi) olarak isimlendirilir ve stresli anlardaki herkeste g\u00f6r\u00fcl\u00fcr. Normalde, bu his sakinle\u015fti\u011finiz anda yok olur ve glotisiniz fonksiyonel haline geri d\u00f6ner. G\u00f6z ya\u015flar\u0131nda da benzer s\u00fcre\u00e7 i\u015fler: Sinir sisteminiz g\u00f6z ya\u015f\u0131 \u00fcretimini tetikler. Hepimizin \u00a0\u00e7ok iyi bildi\u011fi \u00fczere; a\u011flaman\u0131n bir\u00e7ok yan etkisi de vard\u0131r, \u00f6rne\u011fin; akan bir burun, k\u0131zaran bir y\u00fcz ve hatta muhtemel bir ba\u015f a\u011fr\u0131s\u0131. Bu yan etkilerin hepsi de; g\u00f6z ya\u015f\u0131 kanallar\u0131m\u0131z\u0131n bizi birer s\u00fcm\u00fck topuna \u00e7eviren sin\u00fcslerimize \u00e7ok yak\u0131n olmas\u0131ndan kaynakl\u0131d\u0131r. Dolay\u0131s\u0131yla haberler k\u00f6t\u00fc oldu\u011funda, sinir sisteminiz harekete ge\u00e7er ve \u201cka\u00e7 ya da kal\u0131p sava\u015f\u201d tepkinizi tetikler. V\u00fccudunuz g\u00f6z ya\u015f\u0131 kanallar\u0131n\u0131z\u0131 harekete ge\u00e7irirken, kaslar\u0131n\u0131za do\u011fru da daha fazla oksijeni g\u00f6nderir. A\u011flamaya yakla\u015ft\u0131\u011f\u0131n\u0131zda, ayn\u0131 zamanda da sisteminize daha fazla oksijen alabilmek i\u00e7in derin nefesler almaya ba\u015flars\u0131n\u0131z. Bu durumu dengelemek i\u00e7in de, glotisiniz a\u00e7\u0131k kal\u0131r. Tam bu s\u0131rada, a\u011flamaya ba\u015flars\u0131n\u0131z. G\u00f6z ya\u015flar\u0131n\u0131z yanaklar\u0131n\u0131za do\u011fru s\u00fcz\u00fcl\u00fcrken, mukus dolan burnunuz ve bo\u011faz\u0131n\u0131z yutkunman\u0131za sebep olur. Bunu yapar yapmaz da, bo\u011faz\u0131n\u0131zdaki kaslar \u201ckafa kar\u0131\u015f\u0131kl\u0131\u011f\u0131 ya\u015far ve a\u00e7\u0131k kalmas\u0131 gereken glotisiniz kapat\u0131l\u0131r ve bu gerilme de bo\u011faz\u0131n\u0131zda bir yumru hissetmenize sebep olur. Yapacak pek bir \u015fey yoktur, art\u0131k sakinle\u015fmeniz gerekiyor.", "tags": ["duygular", "fizyoloji"]},
{"source": "bilimfili.com", "url": "https://bilimfili.com/hayvanlar-nasil-yas-tutar/", "category": "psikoloji", "date": "10 Nisan 2016", "title": "Hayvanlar Nas\u0131l Yas Tutar?", "content": "Bir anne \u015fempanze haftalard\u0131r \u00f6l\u00fc bebe\u011fini ta\u015f\u0131rken, kayb\u0131n\u0131n matemini mi tutuyor? Filler, \u00f6len aile bireylerinin kemik ve di\u015flerini \u015fefkatle ok\u015farken, yas m\u0131 tutuyorlar? Peki ya, \u00f6len arkada\u015flar\u0131n\u0131n ard\u0131ndan yemek yemeyi reddeden ve bitkin g\u00f6r\u00fcnen kedi ve k\u00f6pekler? Keder, \u00f6zellikle de bir kimsenin \u00f6l\u00fcm\u00fcn\u00fcn sebep oldu\u011fu derin \u00fcz\u00fcnt\u00fc hali olarak tan\u0131mlan\u0131r. Yas tutmak ise; bir kimse \u00f6ld\u00fc\u011f\u00fcnde, ki\u015finin b\u00fcy\u00fck \u00fcz\u00fcnt\u00fc g\u00f6stermesi ya da hissetmesi anlam\u0131na gelir. Fakat, tam olarak insan deneyimlerine dayan bu tan\u0131mlar di\u011fer hayvanlar s\u00f6z konusu oldu\u011funda nas\u0131l bir de\u011fi\u015fim g\u00f6steriyor? College of William and Mary\u2019den antropolog Barbara J. King, kayb\u0131n \u00f6ncesinde ve sonras\u0131nda bir hayvan\u0131n davran\u0131\u015flar\u0131n\u0131n dikkatlice g\u00f6zlenmesinin hayvanlar\u0131n yas tutup tutmad\u0131\u011f\u0131n\u0131 ortaya \u00e7\u0131karabilece\u011fini ileri s\u00fcr\u00fcyor. King\u2019e g\u00f6re; yas tan\u0131m\u0131, hayatta kalan\u0131n davran\u0131\u015flar\u0131ndaki g\u00f6zlemlenebilir farkl\u0131l\u0131klara dayan\u0131r. \u00a0Bu davran\u0131\u015flar bir kay\u0131p sonras\u0131 ac\u0131 \u00e7eken insanlarda da benzer \u015fekilde g\u00f6zlenir: Sosyal anlamda geri \u00e7ekilme, i\u015ftahs\u0131zl\u0131k, uyku problemleri ve stresli y\u00fcz ifadeleri ya da ses tonu. 2013 y\u0131l\u0131nda \u00e7\u0131kard\u0131\u011f\u0131 \u201cHayvanlar Nas\u0131l Yas Tutar\u201d isimli kitab\u0131ndan d\u00fczinelerce yas tutan hayvan hikayesi toplayan King; primatlardan, fillere, kedilere, k\u00f6peklere, \u00f6rdeklere ve kazlara kadar hayvan yas\u0131 hakk\u0131nda bilinenleri sentezledi. Kitap i\u00e7erisinde hayvanlar\u0131n nas\u0131l yas tuttu\u011funa dair resmi anlamda y\u00fcr\u00fct\u00fclm\u00fc\u015f birka\u00e7 bilimsel ara\u015ft\u0131rmaya da yer verilmi\u015f. Vah\u015fi do\u011fada yas tutma davran\u0131\u015f\u0131n\u0131n g\u00f6zlemlenebilme olanaklar\u0131 s\u0131n\u0131rl\u0131d\u0131r ve bir hayvan\u0131n duygusal kederini g\u00f6zlemek i\u00e7in arkada\u015f\u0131na zarar vermek etik de\u011fildir. Dolay\u0131s\u0131yla, \u00f6rneklerin bir\u00e7o\u011fu insanlar\u0131n\u00a0g\u00f6zlemlerine dayanarak topland\u0131. Bu insanlar ise; belli bir hayvan grubu \u00fczerinde \u00e7al\u0131\u015fmalar y\u00fcr\u00fcten bilim insanlar\u0131ndan ya da arkada\u015f\u0131n\u0131n davran\u0131\u015flar\u0131na olduk\u00e7a a\u015fina olan evcil hayvan sahibi insanlardan olu\u015fuyor. Hayvanlar\u0131n ne d\u00fc\u015f\u00fcnd\u00fc\u011f\u00fcn\u00fc ya da duygular\u0131n\u0131n ne kadar derin oldu\u011funu bilemeyebiliriz, ancak davran\u0131\u015flar\u0131n\u0131 g\u00f6zlemlemek duygusal anlamda bir \u015feylerin oldu\u011funa dair bize fikir verebilir. Bu durum bir ev kedisinde, vah\u015fi do\u011fadaki bir filde ya da bir \u00f6rdekte g\u00f6zlemlenebilir. Birka\u00e7 y\u0131l \u00f6nce bir g\u00fcn, Kenya\u2019daki Samburu Ulusal Bar\u0131na\u011f\u0131\u2019ndaki \u201cFirst Ladies\u201d isimli bir fil ailesini g\u00f6zlemleyen ara\u015ft\u0131rmac\u0131lar, aile\u00a0reisi di\u015fi fil Eleanor\u2019un birden y\u0131k\u0131ld\u0131\u011f\u0131n\u0131 g\u00f6zlemlediler. Dakikalar i\u00e7erisinde, bir ba\u015fka fil ailesinin di\u015fi reisi Grace yakla\u015ft\u0131 ve hortumuyla Eleanor\u2018a tekrar aya\u011fa kalkmas\u0131 i\u00e7in destek oldu. Fakat Elean\u0131or tekrar yere y\u0131\u011f\u0131ld\u0131. Grace\u2019in stresi ba\u011f\u0131rmas\u0131ndan anla\u015f\u0131labiliyordu, Eleanor\u2019un v\u00fccudunu tekrar itti ve yan\u0131ndan ayr\u0131lmad\u0131. O gece Eleanor \u00f6ld\u00fc. Devam eden bir hafta boyunca, Eleanor\u2019un ailesinin de i\u00e7inde oldu\u011fu be\u015f farkl\u0131 fil ailesinden bireyler Eleanor\u2019un \u00f6l\u00fcs\u00fcn\u00fc ziyaret ettiler. Eleanor\u2019un yak\u0131n arkada\u015flar\u0131ndan Maya, cesedin yan\u0131nda bir bu\u00e7uk saat ge\u00e7irdi. \u00d6l\u00fcmden sonraki hafta, Eleanor\u2019un ailesi kaybettikleri aile bireyinin \u00f6l\u00fcs\u00fcn\u00fcn yan\u0131na giderek yar\u0131m saat boyunca ba\u015f\u0131nda beklediler. Ara\u015ft\u0131rmac\u0131lar, Eleanor\u2019un hem akraba hem de akraba olmayan filler taraf\u0131ndan ziyaret edildi\u011fini belirterek, fillerin akraba olsun ya da olmas\u0131n di\u011fer fillerin ac\u0131s\u0131na ve \u00f6l\u00fcm\u00fcne dair duyarl\u0131 olduklar\u0131 sonucuna ula\u015ft\u0131lar. Fillerin \u00f6l\u00fcme dair duyarl\u0131l\u0131klar\u0131 ayn\u0131 zamanda da \u00f6l\u00fc fillerin kemik ve di\u015flerine verdikleri tepkilerde de g\u00f6r\u00fcl\u00fcyor. Yap\u0131lan bir deneyde; ara\u015ft\u0131rmac\u0131lar, fillere, farkl\u0131 hayvanlar\u0131n ve bir filin kafatas\u0131 kemiklerini, di\u015flerini ve birka\u00e7 tane odun par\u00e7as\u0131 sundular. Deneyde, fillerin di\u011fer hayvanlar\u0131n kemikleri ve odun par\u00e7alar\u0131na k\u0131yasla fil kafatas\u0131 ve di\u015fleriyle \u00e7ok daha fazla ilgilendikleri g\u00f6zlemlendi. Filler \u00f6l\u00fc bir filin kemikleri ile kar\u015f\u0131la\u015ft\u0131klar\u0131nda, olduk\u00e7a nazik bir \u015fekilde kemiklere dokunurlar, alt \u00e7ene kemiklerine ve di\u015flere (ki\u015fisel olarak en fazla ay\u0131rt edilebilecek par\u00e7alar) ayr\u0131ca \u00f6zel bir dikkat g\u00f6sterirler. G\u00f6rsel Telif: David Anderson / DolphinSafari.com Bir\u00e7ok hayvandaki yayg\u0131n g\u00f6zlenen bir yas tutma davran\u0131\u015f\u0131 ise ceset-ta\u015f\u0131mad\u0131r, \u00f6zellikle de \u00f6l\u00fc; bir yavru ise. Ara\u015ft\u0131rmac\u0131lar bu davran\u0131\u015f\u0131 yunuslarda ve orkalarda g\u00f6zlemlediler. 2001 y\u0131l\u0131nda, Kanarya Adalar\u0131 k\u0131y\u0131s\u0131nda ara\u015ft\u0131rmac\u0131lar, etraf\u0131 di\u011fer yunuslarla (bir tanesinin anne yunus oldu\u011fu d\u00fc\u015f\u00fcn\u00fcl\u00fcyordu) \u00e7evrili yavru bir yunus cesedi belirlediler.\nTakip eden 3 g\u00fcn boyunca, yunuslar su y\u00fcz\u00fcne vurmu\u015f \u00f6l\u00fc yavruya yakla\u015fmaya \u00e7al\u0131\u015fan su ku\u015flar\u0131n\u0131 kovdular. Bu yunus s\u00fcr\u00fcs\u00fcne a\u015fina olan ara\u015ft\u0131rmac\u0131lar yunuslar\u0131n davran\u0131\u015flar\u0131nda da de\u011fi\u015fimler fark ettiler. Yunuslar daha yava\u015f y\u00fcz\u00fcyorlard\u0131 ve ayn\u0131 b\u00f6lgede normalde oldu\u011fundan daha fazla kal\u0131yorlard\u0131. Di\u011fer vakalarda ise, anne yunuslar; \u00f6l\u00fc yavrular\u0131n\u0131 burunlar\u0131 \u00fczerinde dengede tutmaya ve kafalar\u0131yla onlara destek olmaya \u00e7al\u0131\u015f\u0131rken g\u00f6zlemlendiler. Bu davran\u0131\u015f, gen\u00e7 yunusun \u00f6l\u00fcm\u00fcnden saatler ve g\u00fcnler sonra bile devam edebilir ve yeti\u015fkin yunuslar bir yavrunun su y\u00fczeyinde kald\u0131\u011f\u0131n\u0131 g\u00f6r\u00fcnce onu tekrar hayata getirmek i\u00e7in suyun alt\u0131na do\u011fru itebilirler. G\u00f6rsel Telif: Marco Stepniak \u00d6l\u00fc yavrular\u0131 ta\u015f\u0131ma durumu, baz\u0131 primat t\u00fcrlerinde de g\u00f6zlemlendi. Babunlar, bonobolar, \u015fempanzeler ve goriller bazen \u00f6l\u00fc yavrular\u0131n\u0131 \u00e7\u00fcr\u00fcme ba\u015flad\u0131ktan sonra bile ta\u015f\u0131maya devam ederler. Yap\u0131lan bir ara\u015ft\u0131rmada; ara\u015ft\u0131rmac\u0131lar, \u00f6l\u00fc yavrular\u0131n\u0131 19 ve 68 g\u00fcn boyunca ta\u015f\u0131yan iki anne \u015fempanze belirlediler. \u015eempanzelerin davran\u0131\u015flar\u0131nda, t\u0131pk\u0131 yavru hayattayken yap\u0131lan bir dizi bak\u0131m i\u015finin (\u00f6rne\u011fin; t\u0131mar etme) devam etti\u011fi g\u00f6r\u00fcld\u00fc. Ayr\u0131ca, anne \u015fempanzelerin yavrular\u0131 hayattayken g\u00f6stermedikleri bir davran\u0131\u015f olan kollar\u0131nda ta\u015f\u0131ma gibi farkl\u0131 davran\u0131\u015f \u00f6rg\u00fcleri g\u00f6sterdikleri de g\u00f6zlemlendi. \u00d6yleyse, hayvanlar neden yas tutarlar? Bu durumun evrimsel avantajlar\u0131 olabilir. Baz\u0131 ara\u015ft\u0131rmac\u0131lar; yas tutman\u0131n hayattaki bireyler aras\u0131ndaki sosyal ba\u011flar\u0131 g\u00fc\u00e7lendirdi\u011fi ve grup birli\u011fini art\u0131rd\u0131\u011f\u0131n\u0131 ileri s\u00fcr\u00fcyor. Baz\u0131 ara\u015ft\u0131rmac\u0131lar ise; bu durumun sosyal gruplar i\u00e7erisinde stat\u00fc ili\u015fkilerinin yeniden organize edilmesi s\u00fcrecine dair bir sessizlik zaman\u0131 sa\u011flad\u0131\u011f\u0131n\u0131 ileri s\u00fcr\u00fcyor. Fakat, en nihayetinde, yas tutma; kayba dair sergilenen duygusal bir tepkidir. Arkada\u015fl\u0131k ve sevgi olu\u015ftu\u011funda, yas tutma bir sonu\u00e7 olur. Bunu kendi ya\u015famlar\u0131m\u0131zdan biliyoruz. \u00c7\u00fcnk\u00fc bu t\u00fcr derin duygular\u0131n baz\u0131 maliyetleri vard\u0131r. Hayvanlar\u0131n yas tuttu\u011funu \u201ckan\u0131tlayan\u201d kesin bir delil ya da nihai bir test yok. Fakat, kendilerine yak\u0131n bir bireyi kaybettiklerinde hayvanlar\u0131n ac\u0131 \u00e7ekti\u011fini ortaya koyan olduk\u00e7a fazla delil var. \u015eu a\u00e7\u0131k ki; \u00f6l\u00fcm, hayvanlarda da derin bir etkiye sahip. Ve ak\u0131lda tutulmas\u0131 gereken bir \u015fey var: Sevdi\u011fi bir ki\u015fiden ayr\u0131lman\u0131n verdi\u011fi derin h\u00fczn\u00fc ya\u015fayan tek hayvan insan de\u011fildir.", "tags": ["hayvan davran\u0131\u015flar\u0131 (etoloji)", "hayvanbilim (zooloji)"]},
{"source": "bilimfili.com", "url": "https://bilimfili.com/sarilmak-neden-iyi-hissettirir/", "category": "psikoloji", "date": "14 Nisan 2016", "title": "Sar\u0131lmak Neden \u0130yi Hissettirir?", "content": "Tabii ki, sar\u0131lmak insana iyi hissettirir ve bir\u00e7ok \u2018sorunun\u2019 \u00fcstesinden gelmemizi sa\u011flayabilir- yaln\u0131z hissetmekten kurtulmak, i\u015f yerindeki ya da okuldaki stresten uzakla\u015fmak gibi. Ayn\u0131 zamanda eski bir dostla kar\u015f\u0131la\u015ft\u0131\u011f\u0131n\u0131zda ya da \u00f6zledi\u011fimiz birine kavu\u015ftu\u011fumuzda \u00f6zlem gidermek i\u00e7in de bu eylemi ger\u00e7ekle\u015ftirebiliriz. Yani, sar\u0131lmak insan ili\u015fkilerinde\u00a0\u00f6nemlidir. Hatta Japonya\u2019da sar\u0131lmak bir mesle\u011fe de d\u00f6n\u00fc\u015fm\u00fc\u015f durumda. Japonya\u2019da insanlara belirli bir \u00fccret kar\u015f\u0131l\u0131\u011f\u0131 sar\u0131lma hizmeti veren merkezler mevcut. Peki, bir insan neden ba\u015fka bir insana sar\u0131lma ihtiyac\u0131 duyar ve ba\u015fka bir insana sar\u0131lmak neden iyi hissettirir? Sar\u0131lman\u0131n insan ili\u015fkilerinde \u00f6nemli bir yeri oldu\u011funu s\u00f6ylemi\u015ftik. Ayn\u0131 zamanda sar\u0131lmak da dokunman\u0131n bir \u00e7e\u015fididir. \u0130nsanlar\u0131n birbirlerine dokunmalar\u0131, bir \u00e7e\u015fit sosyal anla\u015fma-ili\u015fki y\u00f6ntemidir. Dokunma \u00fczerine yap\u0131lan ara\u015ft\u0131rmalar da bunu do\u011frular nitelikte. D\u00fcnya genelinde\u00a0\u00e7o\u011fu yerde benzer bir\u00a0i\u015fleyi\u015f var; \u0130nsan ili\u015fkilerinde samimiyetin derecesine g\u00f6re, insanlar birbirlerine daha \u00e7ok ya da daha az dokunuyorlar. Hatta dokunarak anlatmak istediklerimizi de kar\u015f\u0131m\u0131zdakine iletebiliyoruz. \u00d6rne\u011fin k\u00fc\u00e7\u00fck bir \u00e7ocu\u011fa aferin demek i\u00e7in kafas\u0131n\u0131 ok\u015fuyor ya da arkada\u015f\u0131m\u0131za her \u015fey daha iyi olacak demek i\u00e7in omzuna dokunuyoruz. Kucakla\u015fma konusunun da daha iyi anla\u015f\u0131lmas\u0131 i\u00e7in primat ge\u00e7mi\u015fimiz \u00fczerinde d\u00fc\u015f\u00fcnmemiz gerek. Maymunlar ve apeler arkada\u015fl\u0131klar\u0131n\u0131 sosyal t\u0131marlama ile olu\u015fturur ve s\u00fcrd\u00fcr\u00fcrler. Bu t\u0131marlama, deride ve t\u00fcylerin aras\u0131nda kalm\u0131\u015f \u00e7er \u00e7\u00f6p\u00fcn temizlenmesi i\u00e7in kullan\u0131\u015fl\u0131 olabilir. Fakat ayn\u0131 zamanda bu t\u0131marlama s\u0131ras\u0131nda, t\u0131marlanan canl\u0131 kendisini daha iyi hisseder. Bu davran\u0131\u015f\u0131n tabii ki insanlarda da kar\u015f\u0131l\u0131\u011f\u0131 var. \u00d6rne\u011fin anneler \u00e7ocuklar\u0131n\u0131n sa\u00e7lar\u0131n\u0131 ok\u015fad\u0131klar\u0131nda \u00e7ocuklar\u0131n ho\u015funa gidiyor ya da kuaf\u00f6rdeyken sa\u00e7\u0131m\u0131zla ilgilenilmesi ve kar\u0131\u015ft\u0131r\u0131lmas\u0131 bizi rahatlat\u0131yor. Sar\u0131lma i\u00e7erisindeki k\u00fc\u00e7\u00fck dokunu\u015flar da belirli sinirlerin uyar\u0131lmas\u0131n\u0131 sa\u011fl\u0131yor- afferent c-tensel n\u00f6ronlar yaln\u0131zca t\u00fcyl\u00fc derilerde bulunurlar ve dokunma ac\u0131 ve bask\u0131 ile ilgili bilgiyi ileten s\u0131radan sinirlerden farkl\u0131d\u0131rlar. Afferent c-tensel n\u00f6ronlar yaln\u0131zca \u0131\u015f\u0131\u011fa ve yava\u015f dokunmaya tepki verirler. Bu n\u00f6ronlar do\u011frudan beyin ile olan ba\u011flant\u0131lar\u0131 sayesinde endorfinlerin sal\u0131n\u0131m\u0131n\u0131 tetikleyebilirler. Endorfinler ve n\u00f6ropeptitler, beyindeki n\u00f6ronlar taraf\u0131ndan birbirlerine sinyaller iletmek i\u00e7in kullan\u0131l\u0131rlar. Endorfinler ac\u0131 kontrol sisteminin bir par\u00e7as\u0131d\u0131rlar ve uyu\u015fturucu-benzeri a\u011fr\u0131 kesici etki yarat\u0131rlar. Asl\u0131nda endorfinler morfin gibi uyu\u015fturucu haplar\u0131n kimyasal akrabalar\u0131d\u0131r fakat 2 noktada morfinden ayr\u0131l\u0131rlar: endorfinler a\u011fr\u0131 kesici olarak morfinden yakla\u015f\u0131k 30 kat daha etkilidir, ve endorfinlere bizi y\u0131kacak \u015fekilde ba\u011f\u0131ml\u0131 olmay\u0131z. Bu konu \u00fczerinde yap\u0131lan bir \u00e7al\u0131\u015fmada sar\u0131lman\u0131n etkisinin \u00e7\u00f6z\u00fcmlenmesi i\u00e7in; PET olarak bilinen bir beyin g\u00f6r\u00fcnt\u00fcleme formu kullanan ara\u015ft\u0131rmac\u0131lar, insan g\u00f6vdesine yava\u015f\u00e7a dokunman\u0131n beyinde ciddi endorfin cevab\u0131 oldu\u011funu g\u00f6sterdi- t\u0131pk\u0131 apeler ve maymunlardaki gibi. Dokunman\u0131n ba\u015fka bir versiyonu olan sar\u0131lma da asl\u0131nda primat t\u0131marlamas\u0131n\u0131n insan formudur ve ili\u015fkilerimizi olu\u015fturup d\u00fczenlememizi sa\u011flar. \u00c7\u00fcnk\u00fc psikolojik ac\u0131 hissetme durumunda i\u015fleyen beyin b\u00f6lgeleri ile fiziksel ac\u0131 hissedilirken i\u015fleyen beyin b\u00f6lgeleri ayn\u0131d\u0131r. Endorfinler de fiziksel ve psikolojik ac\u0131n\u0131n dindirilmesini sa\u011flar. Bu sebeple a\u011flayan birisine sar\u0131lmak onun i\u00e7in olduk\u00e7a rahatlat\u0131c\u0131d\u0131r. Endorfinler ayn\u0131 zamanda beynin \u00f6d\u00fcl ile alakal\u0131 b\u00f6lgelerini de \u00e7al\u0131\u015ft\u0131r\u0131r. Bu da insanlar\u0131n bu davran\u0131\u015f\u0131 tekrarlamas\u0131n\u0131 sa\u011flar.", "tags": ["duygular", "insan davran\u0131\u015flar\u0131 (davran\u0131\u015f bilimleri)", "primatoloji"]},
{"source": "bilimfili.com", "url": "https://bilimfili.com/ilk-bulusmayi-bir-kahvalti-ile-yapmak-fena-bir-fikir-olmayabilir/", "category": "psikoloji", "date": "24 Nisan 2016", "title": "\u0130lk Bulu\u015fmay\u0131 Bir Kahvalt\u0131 ile Yapmak Neden Fena Bir Fikir Olmayabilir?", "content": "Kapak G\u00f6rseli: shutterstock Her g\u00fcn hayat\u0131m\u0131za ve mutlulu\u011fumuza dair \u00f6nemli \u00e7\u0131kar\u0131mlara sebep olan\u00a0kararlar al\u0131yoruz. Bir s\u0131nava \u00e7al\u0131\u015f\u0131rken, bir i\u015f g\u00f6r\u00fc\u015fmesi i\u00e7in haz\u0131rlan\u0131rken ya da ilk tan\u0131\u015fma randevusu i\u00e7in en iyi k\u0131yafete dair karar verirken\u2026 B\u00fct\u00fcn bu farkl\u0131 durumlar\u0131n ortak bir noktas\u0131 var: Hepsi de g\u00fcn\u00fcn belirli bir zaman diliminde ve genellikle se\u00e7ebildi\u011fimiz\u00a0ya da kontrol edebildi\u011fimiz bir zamanda meydana gelir. Karar verirken, genellikle g\u00fcn\u00fcn belirli zamanlar\u0131n\u0131n se\u00e7imlerimizi etkileyebilece\u011fini g\u00f6z\u00f6n\u00fcnde bulundurmay\u0131z. Bunun yerine, kendimiz i\u00e7in en uygun olan zamanda kararlar veririz. Son yap\u0131lan ara\u015ft\u0131rmalar g\u00fcn\u00fcn belirli zamanlar\u0131n\u0131n davran\u0131\u015flar\u0131m\u0131z ve di\u011fer insanlar \u00fczerindeki eylemlerimiz \u00fczerinde \u00f6nemli bir etkiye sahip oldu\u011funu ortaya koyuyor. Sabahlar\u0131, g\u00fcne rahat ve ferah bir bi\u00e7imde ba\u015flar\u0131z (en az\u0131ndan ideal olan\u0131). Zaman ilerledik\u00e7e, devam eden bili\u015fsel odaklanmam\u0131z mental kaynaklar\u0131m\u0131z\u0131 t\u00fcketir ve davran\u0131\u015flar\u0131m\u0131z giderek k\u00f6t\u00fcye do\u011fru de\u011fi\u015fir. Ara\u015ft\u0131rmalar\u0131n g\u00f6sterdi\u011fine g\u00f6re; insanlara kar\u015f\u0131 daha kaba davranmaya ve -k\u00f6t\u00fc g\u00f6zle bakarak- daha ku\u015fkucu yakla\u015fmaya meyilli hale geliyoruz. \u0130\u015fteyken, devam eden bili\u015fsel yorgunlu\u011fumuz t\u00fckenmi\u015fli\u011fe yol a\u00e7ar, motivasyonumuz azal\u0131r, dikkat da\u011f\u0131n\u0131kl\u0131\u011f\u0131 artar, bilgi al\u0131\u015f\u0131m\u0131z zay\u0131flar ve performans\u0131m\u0131zda d\u00fc\u015fme g\u00f6r\u00fcl\u00fcr. University of Copenhagen \u2018den ara\u015ft\u0131rmac\u0131lar\u0131n y\u00fcr\u00fctt\u00fc\u011f\u00fc bu ara\u015ft\u0131rma\u00a0[1]; g\u00fcn\u00fcn belli zaman dilimlerinin \u00f6\u011frencilerin okul performans\u0131n\u0131 etkiledi\u011fini ortaya koydu. Ara\u015ft\u0131rma \u00e7er\u00e7evesinde, 2009-2013 y\u0131llar\u0131 aras\u0131nda Danirmaka\u2019daki devlet okullar\u0131na giden 8 ila 15 ya\u015f aral\u0131\u011f\u0131ndaki \u00e7ocuklara (iki milyonu a\u015fk\u0131n bir \u00f6rneklem geni\u015fli\u011fi) dair y\u00fcr\u00fct\u00fclen standart testlerden elde edilen sonu\u00e7lar analiz edildi. Analizler neticesinde; g\u00fcn\u00fcn ge\u00e7 saatlerinde teste tabii tutulan \u00f6\u011frencilerin, g\u00fcn\u00fcn erken saatlerinde teste tabii tutulan \u00f6\u011frencilere k\u0131yasla daha k\u00f6t\u00fc bir performans sergiledikleri g\u00f6r\u00fcld\u00fc. Fakat \u00f6te yandan, test s\u0131ras\u0131nda 20 ila 30 dakika gibi aralar vermenin \u00f6\u011frencilerin test skorlar\u0131nda iyile\u015fmeye sebep oldu\u011fu g\u00f6r\u00fcld\u00fc. \u00d6nemli bir ayr\u0131nt\u0131 ise, g\u00fcn\u00fcn belirli zamanlar\u0131n\u0131n ve verilen aralar\u0131n homojen bir etkiye sahip olmad\u0131\u011f\u0131yd\u0131. \u015e\u00f6yle ki; aralar vermenin ve testin g\u00fcn\u00fcn belirli saatlerinde al\u0131nmas\u0131n\u0131n \u00f6zellikle de d\u00fc\u015f\u00fck performans g\u00f6steren \u00f6\u011frencilerin test skorlar\u0131nda iyile\u015fmeye sebep oldu\u011fu g\u00f6r\u00fcld\u00fc. Asl\u0131na bakarsan\u0131z, g\u00fcn\u00fcn belirli saatleri yaln\u0131zca \u00e7ocuklar\u0131n akademik performans\u0131n\u0131 de\u011fil, hepimizi etkiliyor. Yap\u0131lan bir \u00e7al\u0131\u015fmada\u00a0[2], \u015fartl\u0131 tahliye davalar\u0131n\u0131n g\u00f6r\u00fcld\u00fc\u011f\u00fc bir mahkemede verilen 1112 ara karardan, olumlu sonu\u00e7lar \u00e7\u0131kanlar\u0131n g\u00fcn\u00fcn hangi zamanlar\u0131na denk geldi\u011fi analiz edildi. Elde edilen veriler; yarg\u0131\u00e7lar\u0131n g\u00fcn\u00fcn ilerleyen saatlerindeki duru\u015fmalarda tutuklunun beraat ya da tahliye gibi isteklerini reddetmeye ve tutukluluk halinin devam\u0131na dair karar vermeye daha yatk\u0131n olduklar\u0131n\u0131 g\u00f6steriyor. Olumlu sonu\u00e7 \u00e7\u0131kan davalar\u0131n ise b\u00fcy\u00fck \u00e7o\u011funlu\u011funun (yakla\u015f\u0131k %65\u2019inin) sabah\u0131n erken saatlerine denk geldi\u011fi ve zaman ilerledik\u00e7e de bu oran\u0131n giderek d\u00fc\u015ft\u00fc\u011f\u00fc g\u00f6zlemlendi. Hatta, \u00f6\u011fle yeme\u011fi aras\u0131na yakla\u015fan duru\u015fmalarda verilen kararlar\u0131n olumlu sonu\u00e7lanma\u00a0oran\u0131 ise s\u0131f\u0131ra olduk\u00e7a yak\u0131n. \u00d6\u011fleden sonra, dava tekrar ba\u015flad\u0131\u011f\u0131nda bu \u00f6rg\u00fc kendisini tekrarl\u0131yor; yani olumlu sonu\u00e7lar \u00e7\u0131kma oran\u0131 tekrar y\u00fcksek seviyelerdeyken g\u00fcn\u00fcn sonuna do\u011fru bu oran tekrar s\u0131f\u0131ra yakla\u015f\u0131yor. Fakat ilgin\u00e7 bir \u015fekilde, ne hakimler ne de bir\u00e7ok avukat, mental enerjinin g\u00fcn boyunca azald\u0131\u011f\u0131n\u0131n ve bir \u00f6\u011fle yeme\u011fi aras\u0131n\u0131n pozitif bir etkiye sebep olabilece\u011finin fark\u0131nda. \u00d6te yandan,\u00a0\u00f6rne\u011fin; \u00e7e\u015fitli \u00fcr\u00fcnler aras\u0131nda bir se\u00e7im yapmak durumunda olan t\u00fcketicide oldu\u011fu gibi di\u011fer kontekstlerde de benzer etkiler s\u00f6z konusu. Dahas\u0131, yorgunluktan kaynakl\u0131 olarak, birincil basamak doktorlar\u0131n, akut solunum yolu enfeksiyonlar\u0131 i\u00e7in hastalara antibiyotik \u00f6nerdikleri de g\u00f6r\u00fclen vakalar aras\u0131nda [3]. Hatta doktorlar yorulduk\u00e7a, antibiyotik \u00f6nerme durumlar\u0131 daha s\u0131k bir hal almaya ba\u015fl\u0131yor. G\u00fcn\u00fcn erken saatlerine k\u0131yasla ilerleyen saatlerde muayene sonras\u0131 antibiyotik re\u00e7etesi alan hasta say\u0131s\u0131 %5 oran\u0131nda daha fazla. Dolay\u0131s\u0131yla, doktorlar\u0131n giderek artan bir \u00e7o\u011funlu\u011fu g\u00fcn\u00fcn daha ge\u00e7 saatlerinde uygunsuz kararlar almaya daha yatk\u0131n hale geliyorlar. T\u00fcm bunlar bir araya getirildi\u011finde de; b\u00fct\u00fcn bu deliller a\u00e7\u0131k bir sonuca i\u015faret ediyor: G\u00fcn boyunca insanlar\u0131n bili\u015fsel kaynaklar\u0131na dayanan birden fazla alma durumu; ki\u015finin\u00a0mental kaynaklar\u0131n\u0131 erozyona u\u011frat\u0131yor\u00a0ve potansiyel olarak uygunsuz kararlar almaya sevkediyor. \u00d6te yandan, g\u00fcn\u00fcn belirli saatleri; insanlarla olan etkile\u015fimimizi de etkiliyor. Yorgunlu\u011fun, g\u00fcn i\u00e7erisinde biriken bir \u015fey oldu\u011funu hepimiz biliyoruz ancak performans\u0131m\u0131z\u0131n da bu sonu\u00e7tan etkilendi\u011fini genellikle akl\u0131m\u0131za getirmiyoruz. Ancak ek bir i\u015f yapmam\u0131z gerekti\u011finde bir mola vermenin iyi bir fikir olabilece\u011fi noktas\u0131nda beynimiz f\u0131rsatlar\u0131 de\u011ferlendirme ba\u015flar. Beynimizin bu deste\u011fi sonucunda yapt\u0131\u011f\u0131m\u0131z i\u015flerdeki performans\u0131m\u0131z olumlu etkilenir. Dolay\u0131s\u0131yla, bir i\u015f g\u00f6r\u00fc\u015fmesinde olsun, ilk kez bulu\u015faca\u011f\u0131n\u0131z romantik bir randevuda olsun g\u00fcn\u00fcn belirli saatlerini se\u00e7erek olumlu sonu\u00e7lar yaratabilirsiniz. Kaynaklar: [1]\u00a0Sievertsen, Hans Henrik, Francesca Gino, and Marco Piovesan. \u201cCognitive fatigue influences students\u2019 performance on standardized tests.\u201dProceedings of the National Academy of Sciences 113, no. 10 (2016): 2621-2624.\u00a0Link\n[2]\u00a0Danziger, Shai, Jonathan Levav, and Liora Avnaim-Pesso. \u201cExtraneous factors in judicial decisions.\u201d Proceedings of the National Academy of Sciences 108, no. 17 (2011): 6889-6892. Link\n[3]\u00a0Linder, Jeffrey A., Jason N. Doctor, Mark W. Friedberg, Harry Reyes Nieva, Caroline Birks, Daniella Meeker, and Craig R. Fox. \u201cTime of day and the decision to prescribe antibiotics.\u201d JAMA internal medicine 174, no. 12 (2014): 2029-2031. Link", "tags": ["beslenme", "beyin", "romantik ili\u015fki"]},
{"source": "bilimfili.com", "url": "https://bilimfili.com/uc-yaya-tipi-var-peki-siz-hangisisiniz/", "category": "psikoloji", "date": "2 Temmuz 2016", "title": "\u00dc\u00e7 Yaya Tipi Var. Peki Siz Hangisisiniz?", "content": "Metrodan indiniz ve koridor boyunca y\u00fcr\u00fcyorsunuz ya da bir parkta gezintiye \u00e7\u0131kt\u0131n\u0131z, farkl\u0131 bir g\u00fczerg\u00e2htan\u00a0ba\u015fka bir insan geliyor ve bunun anlam\u0131 \u015fu; siz ya da di\u011fer\u00a0ki\u015fi h\u0131z\u0131n\u0131 ve izledi\u011fi yolu de\u011fi\u015ftirmezse, fiziksel olarak esnek olmayan bir \u00e7arp\u0131\u015fmay\u0131 deneyimleyeceksiniz. Peki bu durumda siz, di\u011fer ki\u015finin size yol vermesini bekleyen ki\u015fi misiniz yoksa yeterince nazik davran\u0131p, yava\u015flayan ve di\u011fer ki\u015finin ge\u00e7i\u015fine izin veren ki\u015fi misiniz? Journal of Experimental Psychology:\u00a0Human Perception and Performance\u2019\u00a0da yay\u0131mlanan yeni bir ara\u015ft\u0131rma, kad\u0131n ve erkeklerden olu\u015fan 20 kat\u0131l\u0131mc\u0131yla bu senaryoyu yeniden olu\u015fturdu. Kurulan senaryoda, her \u00e7iftten biri odan\u0131n bir k\u00f6\u015fesinden di\u011fer k\u00f6\u015fesine k\u00f6\u015fegensel (\u00e7apraz \u015fekilde) y\u00fcr\u00fcrken, di\u011fer ki\u015fi de kom\u015fu k\u00f6\u015feden odan\u0131n \u00f6teki k\u00f6\u015fesine y\u00fcr\u00fcyor (yandaki \u015femadaki gibi). Her denemede de her iki kat\u0131l\u0131mc\u0131 da ba\u015flama sinyaliyle birlikte ayn\u0131 anda y\u00fcr\u00fcmeye ba\u015fl\u0131yor ve kat\u0131l\u0131mc\u0131lardan birbirleriyle herhangi bir ileti\u015fim kurmadan \u00e7arp\u0131\u015fmamalar\u0131 isteniyor. Bunun yan\u0131 s\u0131ra kat\u0131l\u0131mc\u0131lar, bir ki\u015filik testi dolduruyor ve ara\u015ft\u0131rma ekibi kat\u0131l\u0131mc\u0131lar\u0131n boy, kilo ve ya\u015f bilgilerini de kay\u0131t alt\u0131na al\u0131yor. Denemeler boyunca kat\u0131l\u0131mc\u0131lar tutarl\u0131 bir davran\u0131\u015f \u00f6rg\u00fcs\u00fc g\u00f6sterme e\u011filimindeydiler: kabaca kat\u0131l\u0131mc\u0131lar\u0131n d\u00f6rtte biri \u00e7arp\u0131\u015fmadan ka\u00e7\u0131nmak i\u00e7in yol verme e\u011filimi g\u00f6sterirken, di\u011fer d\u00f6rtte bir; kesi\u015fim noktas\u0131na daha erken var\u0131yor (di\u011fer ki\u015finin yol vermesi anlam\u0131na geliyor), kalan k\u0131s\u0131m ise kar\u0131\u015f\u0131k davran\u0131\u015flar sergiliyor. Fakat \u00f6nemli bir bi\u00e7imde, ne ki\u015filik \u00f6zelliklerinin, ne cinsiyetin, ne ya\u015f, ne boy ne de kilonun; kat\u0131l\u0131mc\u0131lar\u0131n \u00e7arp\u0131\u015fmadan ka\u00e7\u0131nmak i\u00e7in nas\u0131l bir strateji geli\u015ftirme e\u011filiminde olduklar\u0131yla herhangi bir ili\u015fkisi olmad\u0131\u011f\u0131 g\u00f6r\u00fcld\u00fc. G\u00f6r\u00fcn\u00fc\u015fe g\u00f6re; b\u00f6ylesi bir durumda baz\u0131lar\u0131m\u0131z daha dominant, baz\u0131lar\u0131m\u0131z \u00e7ekingen, baz\u0131lar\u0131m\u0131z ise de\u011fi\u015fken davran\u0131yoruz. Fakat yaya tipinin, bizlerin d\u0131\u015fa-d\u00f6n\u00fckl\u00fck veya fiziksel boyutlar\u0131m\u0131z gibi temel \u00f6zelliklerimizle ili\u015fkili olmad\u0131\u011f\u0131 g\u00f6r\u00fcld\u00fc. Ara\u015ft\u0131rma ekibi ayn\u0131 \u00e7al\u0131\u015fmay\u0131 daha b\u00fcy\u00fck bir odada ve daha fazla kat\u0131l\u0131mc\u0131yla tekrarlad\u0131 ve deneyler kimin yol verece\u011fine dair al\u0131nan karar\u0131n \u00e7ok erken al\u0131nma e\u011filiminde oldu\u011funu g\u00f6sterdi. Daha dominant ki\u015fi, esas\u0131nda rotas\u0131nda minik ayarlamalar yap\u0131yor ve h\u0131z\u0131n\u0131 artt\u0131r\u0131yor, fakat bu durum \u00e7arp\u0131\u015fmadan ka\u00e7\u0131nmak i\u00e7in yeterli de\u011fil. \u0130kinci ki\u015fi bu sinyalleri saptamak i\u00e7in \u00f6nce bekliyor ve kendi ayarlamalar\u0131n\u0131 yaparak \u00e7arp\u0131\u015fmadan ka\u00e7\u0131nmak i\u00e7in sonu\u00e7ta yol veriyor. Fakat bu ara\u015ft\u0131rma; tam kar\u015f\u0131dan birbirine do\u011fru gelen iki ki\u015finin s\u00f6z konusu oldu\u011fu yaya problemine dair bir cevap \u00fcretmiyor ve e\u011fer ki iki ki\u015fi de yolunu ayn\u0131 \u015fekilde de\u011fi\u015ftirirse yani yine birbirlerinin kar\u015f\u0131s\u0131na gelecek \u015fekilde ayarlarsa, i\u015fte bu durumdaki davran\u0131\u015f \u00f6rg\u00fclerini belirlemek i\u00e7in farkl\u0131 ara\u015ft\u0131rmalara ihtiyac\u0131m\u0131z var. Ara\u015ft\u0131rma Referans\u0131:\u00a0Knorr, Alexander G., Lina Willacker, Joachim Hermsd\u00f6rfer, Stefan Glasauer, and Melanie Kr\u00fcger. \u201cInfluence of Person-and Situation-Specific Characteristics on Collision Avoidance Behavior in Human Locomotion.\u201d (2016). (Reviewed on 2016, July 1)", "tags": ["insan davran\u0131\u015flar\u0131 (davran\u0131\u015f bilimleri)"]},
{"source": "bilimfili.com", "url": "https://bilimfili.com/uzuntunun-faydalari-olabilir-mi/", "category": "psikoloji", "date": "25 Haziran 2016", "title": "\u00dcz\u00fcnt\u00fcn\u00fcn Faydalar\u0131 Olabilir mi?", "content": "\u0130ngiliz ressam Samuel Palmer 1861 y\u0131l\u0131nda 19 ya\u015f\u0131ndaki \u00e7ocu\u011funu kaybettikten sonra, kayb\u0131n\u0131 \u201cya\u015fam\u0131n\u0131n d\u00f6n\u00fcm noktas\u0131\u201d olarak tan\u0131mlad\u0131. Arkada\u015f\u0131na yazd\u0131\u011f\u0131 bir mektupta ac\u0131s\u0131n\u0131 \u015f\u00f6yle tarif ediyordu:\n\u201cBir gece r\u00fcyamda, sevgili More\u2019un tekrar hayatta oldu\u011funu g\u00f6rd\u00fcm, boynuna sar\u0131ld\u0131m ve b\u00fct\u00fcn endi\u015felerin uza\u011f\u0131nda o\u011flumu kuca\u011f\u0131ma ald\u0131m. Olay\u0131n \u00fczerine gittik ve Abinger\u2019deki cenaze t\u00f6reninin ve \u00f6l\u00fcm\u00fcn bir kurmaca oldu\u011fu sonucuna ula\u015ft\u0131k. Bir saniye sonra,\u00a0beni her sabah uyand\u0131ran \u00e7an\u2026 Uyand\u0131m ve b\u00fct\u00fcn sevincim kursa\u011f\u0131mda kald\u0131; More \u00f6lm\u00fc\u015ft\u00fc! More \u00f6lm\u00fc\u015ft\u00fc!\u201d\nPalmer\u2019in trajedisi, \u00fcz\u00fcc\u00fc kay\u0131plar ya\u015fayan herhangi birisinde muhtemelen bir yank\u0131 uyand\u0131r\u0131r. \u00dcz\u00fcnt\u00fc; bir ebeveynin i\u00e7 \u0131zd\u0131rab\u0131ndan bir \u00e7ocu\u011fun k\u0131sa s\u00fcreli duygu durum haline kadar evrensel bir duygudur. \u00d6te yandan y\u00fczdeki ifadesiyle de yo\u011fun bir yans\u0131ma yarat\u0131r. Peki, bir duygu; neden insanlar\u0131n a\u011flamas\u0131na, can\u0131n\u0131n s\u0131k\u0131lmas\u0131na, i\u015ftah\u0131n\u0131n kesilmesine ve d\u0131\u015f d\u00fcnyadan uzakla\u015fmas\u0131na neden olur ki? Psikologlar, Freud\u2018dan beri bu sorular\u0131n cevaplar\u0131n\u0131 ar\u0131yorlar ve olduk\u00e7a ikna edici cevaplara ula\u015fm\u0131\u015f durumdalar. Esas\u0131nda, \u00fcz\u00fcnt\u00fc \u2014 en az\u0131ndan hafif t\u00fcrde olan\u0131\u2013 haf\u0131zalar\u0131 i\u015flemede, belirsiz sosyal durumlar\u0131 seyretmede\u00a0ve hatta renk yarg\u0131lar\u0131m\u0131z\u0131 \u00e7arp\u0131tan bili\u015fsel \u00f6n yarg\u0131lar\u0131m\u0131z\u0131 yok etmede bize yard\u0131mc\u0131 olabilir. Daha da etkileyici bir bi\u00e7imde, \u00fcz\u00fcnt\u00fcn\u00fcn faydalar\u0131 major depresyon korkusunu a\u00e7\u0131klayabilir.\u00a0 Atalar\u0131m\u0131z\u0131 hayatta tutmak i\u00e7in duygular\u0131n nas\u0131l evrimle\u015fti\u011fini hayal etmek zor de\u011fildir. Sa\u011fl\u0131kl\u0131 bir korku duygusu olmayan Paleolitik d\u00f6nemdeki bir ki\u015fiyi d\u00fc\u015f\u00fcn\u00fcn; genetik soyunu devam ettiremeden bir u\u00e7urumdan a\u015fa\u011f\u0131ya d\u00fc\u015fmesi ya da bir ay\u0131 taraf\u0131ndan par\u00e7alanmas\u0131 daha muhtemeldir. Ayn\u0131 \u015fekilde; zevk, bizi, ba\u015far\u0131l\u0131 bir \u00fcreme i\u00e7in \u00f6nemli olan davran\u0131\u015flara sevkeder, yemek yemek ve seks yapmak gibi. Evrimsel kuramc\u0131lar \u00fcz\u00fcnt\u00fcn\u00fcn de hayati bir rol oynayabilece\u011fini ileri s\u00fcr\u00fcyorlar. 1940larda ve 1950lerde yap\u0131lan \u00e7al\u0131\u015fmalarda, \u0130ngiliz psikolog John Bowlby; ba\u011flanma teorisini geli\u015ftirdi. Bebek ve \u00e7ocuklar\u0131n kendilerini koruma alt\u0131nda tutmak i\u00e7in bak\u0131c\u0131s\u0131na yak\u0131n durmas\u0131n\u0131 \u00f6ne atan bu teori bug\u00fcn hala etkinli\u011fini koruyor. Sa\u011fl\u0131kl\u0131 bir ba\u011flanmada, bak\u0131c\u0131 (anne ya da baba) \u00e7ocu\u011fun ihtiya\u00e7lar\u0131na duyarl\u0131d\u0131r ve \u00e7ocuk da g\u00fcvenli bir mesafeden ayr\u0131lmayarak bak\u0131c\u0131s\u0131n\u0131n etraf\u0131nda kendisini rahat hisseder, \u00e7\u00fcnk\u00fc g\u00fcvenli\u011finin bak\u0131c\u0131s\u0131n\u0131n yan\u0131nda olmaya ba\u011fl\u0131 oldu\u011funu bilir. Buradan bak\u0131nca, \u00fcz\u00fcnt\u00fc; ba\u011flanmay\u0131 i\u015fler hale getiren bir duygudur. \u00dcz\u00fcnt\u00fc, bir kayba (\u00f6rne\u011fin; ebeveyn fig\u00fcr\u00fcn\u00fcn kayb\u0131)\u00a0e\u015flik eder ve \u00fczg\u00fcn ki\u015fiyi kayb\u0131na \u00e7are bulmaya (\u00f6rne\u011fin; annenin nereye gitti\u011fini aramak) te\u015fvik eder. Elbette ki, e\u011fer ki ortadan kaybolan ki\u015fi \u00f6lm\u00fc\u015fse, bunun bir \u00e7aresi yoktur. Bowlby; 1980 y\u0131l\u0131nda \u00e7\u0131kan \u201cAttachment and Loss, Volume III: Loss, Sadness and Depression\u201d kitab\u0131nda \u015f\u00f6yle diyor: \u201cSevilen bir ki\u015finin kayb\u0131 herhangi bir insan\u0131n ya\u015fayabilece\u011fi en yo\u011fun ve ac\u0131 verici deneyimlerden birisidir.\u201d Bu a\u00e7\u0131dan bak\u0131nca, \u00fcz\u00fcnt\u00fc, birbirimizle ba\u011flar olu\u015fturabilme yetimiz i\u00e7in \u00f6dedi\u011fimiz bir bedeldir. Ve bu bedel bazen \u00e7ok a\u011f\u0131r olabilir: Bowlby, bebe\u011fini kaybeden ve 1-2 y\u0131l sonra tekrar bulan 56 \u0130sve\u00e7li annenin kat\u0131ld\u0131\u011f\u0131 ve kat\u0131l\u0131mc\u0131lar\u0131n \u00fc\u00e7te birinin depresyon ve anksiyete gibi a\u011f\u0131r psikiyatrik bozukluklar ya\u015fad\u0131\u011f\u0131n\u0131 aktar\u0131yor. \u00d6te yandan, \u00fcz\u00fcnt\u00fc, kayb\u0131n\u0131 sosyal d\u00fcnyada araman\u0131n bir yolu \u015feklinde olabilir. Baz\u0131 psikologlar; \u00fcz\u00fcnt\u00fcn\u00fcn yard\u0131m istemek i\u00e7in a\u011flamaya evrildi\u011fini ileri s\u00fcr\u00fcyorlar. \u00a0Ve g\u00f6z ya\u015flar\u0131; \u201cHeyy, ben iyi de\u011filim.\u201ddemenin bir yolu olabilir. \u00d6rne\u011fin; 2009 y\u0131l\u0131nda Evolutionary Psychology \u2018de yay\u0131mlanan bir \u00e7al\u0131\u015fmada, ara\u015ft\u0131rma ekibi; g\u00f6z ya\u015flar\u0131n\u0131n ba\u011flar\u0131 g\u00fc\u00e7lendirmenin ve hassasl\u0131\u011f\u0131n sinyali oldu\u011fu bulgusuna ula\u015ft\u0131lar. Ve ayn\u0131 dergide, 2013 y\u0131l\u0131nda yay\u0131mlanan bir \u00e7al\u0131\u015fmada ise; g\u00f6z\u00fc ya\u015fl\u0131 bir y\u00fcz resmi yaln\u0131zca milisaniyede ekranda g\u00f6sterilip kald\u0131r\u0131ld\u0131, ki bu zaman g\u00f6z ya\u015flar\u0131n\u0131n bilince kaydedilmesi i\u00e7in olduk\u00e7a k\u00fc\u00e7\u00fck bir zamand\u0131r. Deney sonucunda ise; y\u00fczdeki ifade \u00fczg\u00fcn ya da n\u00f6tr olsun, g\u00f6z ya\u015flar\u0131n\u0131n, kat\u0131l\u0131mc\u0131lar\u0131 \u2014\u00a0foto\u011fraftaki ki\u015finin a\u011flay\u0131p a\u011flamad\u0131\u011f\u0131n\u0131 bilin\u00e7li olarak farketmeseler bile\u2013daha sonradan ayn\u0131 ki\u015finin g\u00f6z ya\u015f\u0131 olan y\u00fcz ifadesinin g\u00f6z ya\u015f\u0131 olmayan y\u00fcz ifadesine k\u0131yasla daha fazla sosyal deste\u011fe ihtiya\u00e7 duydu\u011funu belirtmeye te\u015fvik etti\u011fi g\u00f6r\u00fcld\u00fc. B\u00fcy\u00fck bir kay\u0131pla gelen \u00fcz\u00fcnt\u00fc, olduk\u00e7a derin ve genellikle y\u0131k\u0131c\u0131d\u0131r. \u00d6te yandan ise, hafif \u00fcz\u00fcnt\u00fc faydal\u0131 olabilir. University of New South Wales\u2019ten psikolog Joe Forgas\u2019a g\u00f6re; hafif \u00fcz\u00fcnt\u00fc; mevcut durumun yeni, al\u0131\u015f\u0131lmad\u0131k ve zorlay\u0131c\u0131 oldu\u011funu g\u00f6steren bir alarm sinyali gibidir. Bu sinyal beyni alarm halde tutar. \u00dczg\u00fcn insanlar; detaylara dair daha tutarl\u0131 bir izlenim sahibidirler. Forgas ve beraberindeki ara\u015ft\u0131rma ekibi, \u00fczg\u00fcn insanlar\u0131n kafa kar\u0131\u015ft\u0131r\u0131c\u0131 olaylarda daha g\u00fcvenilir tan\u0131klar olduklar\u0131 bulgusuna ula\u015ft\u0131lar. Ayr\u0131ca \u00fczg\u00fcn insanlar\u0131n; yayg\u0131n bili\u015fsel tuzaklara \u2013\u00f6rne\u011fin; t\u0131pk\u0131 yak\u0131\u015f\u0131kl\u0131 birisinin ho\u015f olmas\u0131 gerekti\u011fine inanmak (Halo etkisi) gibi ya da ilk bilgiyi sonradan verilen bilgiden daha iyi hat\u0131rlama gibi (primacy -\u00f6ncelik- etkisi)\u2013 d\u00fc\u015fmeleri daha az olas\u0131d\u0131r. Baz\u0131 durumlarda, \u00fcz\u00fcnt\u00fc sizi daha iyi bir ki\u015fi bile yapabilir. 2010 y\u0131l\u0131ndaki bir \u00e7al\u0131\u015fmada, Forgas ve ekibi, kat\u0131l\u0131mc\u0131lardan; ki\u015fiye belli bir miktar paran\u0131n verildi\u011fi ve sonras\u0131nda ne kadar\u0131n\u0131 kendisine saklay\u0131p ne kadar\u0131n\u0131 partnerine vermesi gerekti\u011fine karar vermeyi i\u00e7eren bir diktat\u00f6rl\u00fck oyunu oynamalar\u0131n\u0131 istediler. Genel olarak,\u00a0insanlar\u0131n bir miktar paray\u0131 partnerlerine vermeleri bizlerin tamamen a\u00e7g\u00f6zl\u00fc ya da bencil olmad\u0131\u011f\u0131m\u0131z\u0131 g\u00f6sterir. Forgas\u2019\u0131n dizayn etti\u011fi oyunda ise, baz\u0131 kat\u0131l\u0131mc\u0131lar mutlu duygu durum halindeyken baz\u0131lar\u0131 da \u00fcz\u00fcnt\u00fc i\u00e7erisindeydiler. Ve \u015fa\u015f\u0131rt\u0131c\u0131 bir bi\u00e7imde, duygusal olarak daha d\u00fc\u015f\u00fck bir modda olan insanlar mutlu insanlara k\u0131yasla daha fazla paray\u0131 payla\u015ft\u0131lar. Ara\u015ft\u0131rmac\u0131lar \u00fczg\u00fcn insanlara dair;\u00a0daha d\u0131\u015fa a\u00e7\u0131k bir halde olduklar\u0131, bununla birlikte sosyal normlar\u0131 daha \u00e7ok g\u00f6z \u00f6n\u00fcnde bulundurduklar\u0131 \u00a0ve partnerlerinin kendileri hakk\u0131nda ne d\u00fc\u015f\u00fcnece\u011fini mutlu kat\u0131l\u0131mc\u0131lara k\u0131yasla daha fazla \u00f6nemsedikleri saptamas\u0131nda bulundular. \u00dcz\u00fcnt\u00fcn\u00fcn belli baz\u0131 faydalar\u0131 varsa da, s\u00f6z konusu depresyon oldu\u011funda tablo biraz daha belirsizle\u015fiyor. 2007 y\u0131l\u0131nda Emotion \u2018da yay\u0131mlanan bir ara\u015ft\u0131rmada; major depresyonun, insanlar\u0131, di\u011fer insanlar\u0131n duygular\u0131n\u0131 anlama noktas\u0131nda daha az tutarl\u0131 bir hale soktu\u011fu ve i\u015fler belle\u011fin \u00e7al\u0131\u015fmas\u0131nda zay\u0131flamaya, bili\u015fsel kontrolde hasara sebep oldu\u011fu bulgusuna ula\u015f\u0131ld\u0131. Major depresyon ayn\u0131 zamanda \u00f6l\u00fcme de sebebiyet verebilir ve intihar i\u00e7in en b\u00fcy\u00fck\u00a0risk fakt\u00f6r\u00fcn\u00fc olu\u015fturur. \u00d6yleyse ak\u0131llara \u015fu soru geliyor: Olduk\u00e7a zay\u0131flat\u0131c\u0131 olan bu tarz bir vaka neden bu kadar s\u0131k ortaya \u00e7\u0131k\u0131yor? National Institute of Mental Health (NIMH) \u2018e g\u00f6re;\u00a0ya\u015fam boyu depresyon deneyimleme riski %16 civar\u0131nda geziniyor. \u00d6te yandan NIMH verilerine g\u00f6re; vakan\u0131n ba\u015flama ya\u015f\u0131 32, ve gen\u00e7lerin %3.3\u2019\u00fc a\u011f\u0131r depresyon ya\u015f\u0131yorlar.** Bu rakamlar da evrimsel kuramc\u0131lar\u0131n baz\u0131 sorular\u0131n\u0131 g\u00fcndeme getiriyor. Washington State University\u2019den biyoantropoloji laboratuvar\u0131ndan Ed Hagen \u015f\u00f6yle diyor: \u201c20 ya\u015f\u0131nda, herhangi bir salg\u0131n i\u015fareti g\u00f6stermeyen, herhangi bir yaralanmas\u0131 olmayan tamamen sa\u011fl\u0131kl\u0131 g\u00f6r\u00fcnen bir ki\u015finin olduk\u00e7a y\u00fcksek oranlarda ciddi bir beyin i\u015flev bozuklu\u011fu g\u00f6stermesi ger\u00e7ekten garip bir durum. Acaba \u00e7ok gen\u00e7 ya\u015flarda ger\u00e7ekten de beynimiz bu derece i\u015flevsel bozukluk g\u00f6steriyor olabilir mi?\u201d Hagen\u2019in bak\u0131\u015f a\u00e7\u0131s\u0131na g\u00f6re; depresyon ya\u015fama s\u0131kl\u0131\u011f\u0131 hastal\u0131\u011f\u0131n bize \u00f6nemli bir \u015fey g\u00f6sterdi\u011fini ortaya koyuyor: Ayak bile\u011findeki bir k\u0131r\u0131k a\u011fr\u0131s\u0131 gibi, \u00e7ok daha derinden gelen ve onar\u0131lmas\u0131 gereken bir hasar. \u201d E\u011fer k\u0131r\u0131k bir ayakla herhangi bir sorun ya\u015famadan y\u00fcr\u00fcrseniz, aya\u011f\u0131n\u0131z\u0131 daha k\u00f6t\u00fc bir hale sokars\u0131n\u0131z. E\u011fer aptalca bir hata yapt\u0131ysan\u0131z ve aya\u011f\u0131n\u0131z\u0131 k\u0131rd\u0131ysan\u0131z, bunun \u00fczerinde d\u00fc\u015f\u00fcn\u00fcr ve bir dahaki sefere ayn\u0131 hatay\u0131 yapmamaya \u00e7al\u0131\u015f\u0131rs\u0131n\u0131z. \u00d6te yandan zihinsel bir ac\u0131 da ayn\u0131 \u015feyi ama\u00e7layabilir. Hatta intihar giri\u015fimleri bile birilerine derinlerde yolunda gitmeyen bir \u015feyler oldu\u011funu ve derhal de\u011fi\u015fmesi gerekti\u011fi sinyalini vermenin en u\u00e7 noktas\u0131d\u0131r. Bu demek de\u011fil ki depresyon tedavi edilmemeli ya da \u00a0insanlar depresif bir vakadan kendi ba\u015flar\u0131na \u00e7\u0131kacak bir yol bulabilmeliler. Fakat evrimsel kuramc\u0131larla ayn\u0131 ba\u011flamda d\u00fc\u015f\u00fcnmeyen ara\u015ft\u0131rmac\u0131lar da var. Baz\u0131 ara\u015ft\u0131rmac\u0131lara g\u00f6re; depresyon k\u0131r\u0131k bir bacak a\u011fr\u0131s\u0131ndan ziyade daha \u00e7ok kanser gibidir. Ho\u015f olmayan ancak faydal\u0131 bir sinyalden ziyade, depresyon amok hali ortaya \u00e7\u0131karan normal bir \u00fcz\u00fcnt\u00fcd\u00fcr. T\u0131pk\u0131 kanserde normal h\u00fccrelerin kontrol d\u0131\u015f\u0131 \u00e7o\u011falmas\u0131 gibi. Fakat depresyon biraz daha karma\u015f\u0131kt\u0131r ve hastal\u0131\u011fa sebep olan bir\u00e7ok genetik yol vard\u0131r. Ve genetik karma\u015f\u0131kla\u015ft\u0131\u011f\u0131nda, \u00f6zellikler yard\u0131mc\u0131 olmaktan ziyade daha \u00e7ok zararl\u0131 olmaya ba\u015flarlar. Forgas\u2019a g\u00f6re; depresyon ba\u015fa \u00e7\u0131kmay\u0131 zorla\u015ft\u0131ran ve intihara s\u00fcr\u00fckleyen \u00e7ok ciddi bir hastal\u0131kt\u0131r. Ve muhtemel faydalar\u0131 da sebep oldu\u011fu zarar\u0131n yan\u0131nda rastlant\u0131sal ve \u00f6nemsizdir. Depresyonun fazla bir y\u00fczdede g\u00f6r\u00fclmesini a\u00e7\u0131klayan \u00fc\u00e7\u00fcnc\u00fc bir metafor ise Hagen\u2019den geliyor. Hagen\u2019e g\u00f6re; depresyon diyabet ya da obezite gibidir. Yani beyinlerimiz evrimle\u015ftik\u00e7e modern \u00e7evremizin atalar\u0131m\u0131z\u0131n \u00e7evresiyle uyu\u015fmamas\u0131yla ortaya \u00e7\u0131kan durumun yans\u0131mas\u0131d\u0131r. \u00a0Ya\u011fl\u0131 ve \u015fekerli g\u0131dalara eri\u015fimin kolayl\u0131\u011f\u0131 ve bu g\u0131dalar\u0131 isteyen bir \u015fekilde ger\u00e7ekle\u015fen beyin evrimimiz, y\u00fcksek obezite oranlar\u0131n\u0131n da g\u00f6r\u00fclmesine sebep oluyor. Ayn\u0131 \u015fekilde, depresyon giderek daha da yayg\u0131n hale gelen \u015fehir ya\u015fam\u0131yla ba\u011flant\u0131l\u0131d\u0131r. Bunun yan\u0131 s\u0131ra modern ya\u015fam daha izoledir ve atalar\u0131m\u0131z\u0131nkinden daha az aktiftir. Bu fakt\u00f6rler depresyonun g\u00f6rece \u201c\u015faha kalkmas\u0131n\u0131n\u201dnedenini a\u00e7\u0131klamam\u0131zda bize yard\u0131mc\u0131 olabilir. Yani evrimle\u015fti\u011fimiz \u00e7evre ile modern \u00e7evre aras\u0131nda ciddi bir uyumsuzluk var ve bu uyumsuzluk da beynimizin modern ko\u015fullara yeterince adapte olamad\u0131\u011f\u0131n\u0131n bir g\u00f6stergesi olabilir. Depresyonun g\u00f6rece faydalar\u0131n\u0131n olmas\u0131 tart\u0131\u015fmalar\u0131 da beraberinde getirirken, \u00f6te yandan \u00fcz\u00fcnt\u00fcn\u00fcn faydalar\u0131 da ilgiyi hak ediyor. Evrimsel a\u00e7\u0131dan bak\u0131nca; sabit bir mutluluk aray\u0131\u015f\u0131n\u0131n \u201ck\u00fclt\u00fcrel tak\u0131nt\u0131s\u0131n\u0131n\u201d bir hata oldu\u011funu s\u00f6yleyebiliriz. \u0130nsanlar iyi bir neden i\u00e7in olduk\u00e7a \u00e7e\u015fitli etkin duygusal tepkiler evrimle\u015ftirmi\u015ftir ve hafif negatif etkileri (hafif \u00fcz\u00fcnt\u00fc gibi)\u00a0ya\u015fam\u0131n bir par\u00e7as\u0131 gibi kabul etmeliyiz. Hagen bir ba\u015fka \u00f6nemli noktan\u0131n da alt\u0131n\u0131 \u00e7iziyor ve medyadaki\u00a0pozitif etkiye dair sunulan pop\u00fcler e\u011filimin asl\u0131nda daha fazla ac\u0131n\u0131n ortaya \u00e7\u0131kmas\u0131na sebep olabilece\u011fine de\u011finiyor. \u00c7\u00fcnk\u00fc ula\u015f\u0131lmas\u0131 zor standartlar, paradoksal bir bi\u00e7imde daha fazla hayal k\u0131r\u0131kl\u0131\u011f\u0131na yol a\u00e7ar. Belki bu durum i\u00e7in mevcut ekonomik sistemin propagandif ama\u00e7lar\u0131n\u0131 da g\u00f6z \u00f6n\u00fcnde bulundurmam\u0131z gerekir. \u00a0Nihayetinde, sa\u011fl\u0131kl\u0131 d\u00fc\u015f\u00fcnemeyen ve depresyonla bo\u011fu\u015fan bir beyin, makro d\u00fczeyde yolunda gitmeyen \u015feylere odaklanma sorunu ya\u015far.  **Veriler ABD toplumundan elde edilmi\u015ftir.", "tags": ["Depresyon (\u00c7\u00f6kertici bozukluk)", "duygular"]},
{"source": "bilimfili.com", "url": "https://bilimfili.com/bir-isi-tamamlamak-icin-hafizayi-degistirmek-mumkun/", "category": "psikoloji", "date": "7 Temmuz 2016", "title": "Bir \u0130\u015fi Tamamlamak \u0130\u00e7in Haf\u0131zay\u0131 De\u011fi\u015ftirmek M\u00fcmk\u00fcn", "content": "Elektrik faturas\u0131n\u0131 yat\u0131rmak veya \u00e7ama\u015f\u0131rlar\u0131 kurutucudan almak gibi, g\u00fcnl\u00fck hayat\u0131m\u0131zda tamamlamak ve ard\u0131ndan unutmak istedi\u011fimiz pek \u00e7ok i\u015fle kar\u015f\u0131la\u015f\u0131r\u0131z. May\u0131s 2016`da\u00a0Psychological Science\u2019da yay\u0131mlanan\u00a0bir ara\u015ft\u0131rmaya g\u00f6re, bu t\u00fcr g\u00fcnl\u00fck g\u00f6revleri, do\u011fru yer ve do\u011fru zamanda bize hat\u0131rlatacak ay\u0131rt edici ipu\u00e7lar\u0131yla ba\u011fda\u015ft\u0131rmak bu g\u00f6revleri tamamlamam\u0131za yard\u0131mc\u0131 olabilir. Gelecekte yap\u0131lmas\u0131 gereken bir i\u015fi bizlere hat\u0131rlatacak pek \u00e7ok y\u00f6ntem vard\u0131r; takvim \u00fczerine not alabiliriz, bir yere hat\u0131rlat\u0131c\u0131 bir not yap\u0131\u015ft\u0131rabiliriz veya eski us\u00fcl parma\u011f\u0131m\u0131za bir ip ba\u011flayabiliriz. Bu stratejilerin \u00e7o\u011funun problemi, en \u00e7ok ihtiya\u00e7 duydu\u011fumuz anda bize hat\u0131rlatma g\u00f6revi g\u00f6rmemesidir. Harvard Kennedy School\u2019dan psikolog Todd Rogers \u015f\u00f6yle diyor: \u201cBulgular\u0131m\u0131za g\u00f6re insanlar; i\u015flemlerin tamamlanabilecekleri do\u011fru zaman ve yerde bulunan fark edilebilir ipu\u00e7lar\u0131 ile kar\u015f\u0131la\u015ft\u0131klar\u0131nda, ama\u00e7lad\u0131klar\u0131 \u015feyleri tamamlamaya daha meyilli oluyorlar.\u201d Rogers ve Pennsylvania Universit\u2019den\u00a0yard\u0131mc\u0131s\u0131 Katherine Milkman\u2019in hipotezlerine g\u00f6re; \u201cba\u011fda\u015ft\u0131r\u0131lm\u0131\u015f hat\u0131rlat\u0131c\u0131lar\u201d bir i\u015fi bitirmeyi hat\u0131rlamak i\u00e7in ara\u00e7 olabilir. Bu ipucuna dayanan hat\u0131rlat\u0131c\u0131lar, insan zihninden ba\u015fka hi\u00e7bir teknolojiye ba\u011f\u0131ml\u0131 de\u011filler ve tam ihtiyac\u0131m\u0131z oldu\u011fu anlarda ortaya \u00e7\u0131karlar. Yap\u0131lan bir ara\u015ft\u0131rmada, 87 kat\u0131l\u0131mc\u0131, 1 saat s\u00fcren bir bilgisayar g\u00f6revini tamamlad\u0131lar. G\u00f6rev s\u0131ras\u0131nda kat\u0131l\u0131mc\u0131lara, ald\u0131klar\u0131 kat\u0131l\u0131m \u00fccretine ek olarak a\u015f-evine kendi adlar\u0131na 1 dolarl\u0131k bir ba\u011f\u0131\u015fta bulunabilecekleri s\u00f6ylendi. Ancak ba\u011f\u0131\u015f\u0131n kesinle\u015fmesi i\u00e7in, \u00fccretlerini ald\u0131klar\u0131 zaman, bir tane de ata\u015f almalar\u0131 gerekiyordu. Baz\u0131 kat\u0131l\u0131mc\u0131lara, \u00fccretlerini ald\u0131klar\u0131 yerde ata\u015f\u0131 almalar\u0131n\u0131 hat\u0131rlatmas\u0131 amac\u0131yla bankonun \u00fczerinde k\u00fc\u00e7\u00fck bir fil biblosu oldu\u011fu s\u00f6ylenirken, di\u011ferlerine sadece kat\u0131l\u0131mlar\u0131 i\u00e7in te\u015fekk\u00fcr edildi. Bu basit ipucu, g\u00f6revin tamamlanmas\u0131n\u0131 etkili bir \u015fekilde artt\u0131rd\u0131. Sonu\u00e7lara g\u00f6re; hat\u0131rlat\u0131c\u0131 olarak fil biblosunu ipucu olarak alan \u00f6\u011frencilerin % 74\u2019\u00fc ata\u015f\u0131 al\u0131rken, ipucu almayan \u00f6\u011frencilerin sadece % 42\u2019si ata\u015f\u0131 ald\u0131lar. Fakat bu durum herhangi bir ipucunun i\u015fe yarayaca\u011f\u0131n\u0131 g\u00f6stermiyor, internet \u00fczerinden y\u00fcr\u00fct\u00fclen ba\u015fka \u00e7al\u0131\u015fmada da ay\u0131rt edicili\u011fin \u00f6nemli oldu\u011fu g\u00f6sterildi, bir hat\u0131rlat\u0131c\u0131 fark edilmedi\u011fi s\u00fcrece i\u015fe yaram\u0131yor. Ara\u015ft\u0131rmada, kat\u0131l\u0131mc\u0131lar, tekrar bir hay\u0131r organizasyonuna destek olabileceklerine dair haberdar edildiler. Kendileri ad\u0131na ba\u011f\u0131\u015fta bulunmalar\u0131 i\u00e7in, tamamlamak zorunda olduklar\u0131 anketin belirli bir sayfas\u0131ndaki belirli bir soruyu se\u00e7meleri gerekiyordu. O sayfada, do\u011fru cevab\u0131 se\u00e7melerini hat\u0131rlatmak i\u00e7in bir ipucu g\u00f6receklerdi. Sonu\u00e7lar; \u00e7evredeki di\u011fer ipu\u00e7lar\u0131na k\u0131yasla ay\u0131rt edilebilir ipu\u00e7lar\u0131n\u0131n, daha etkili hat\u0131rlat\u0131c\u0131lar oldu\u011funu g\u00f6sterdi. \u00d6rne\u011fin bir ba\u015fka deneyde, Rogers ve Milkman, ay\u0131rt edilebilir bir ipucunun \u2013 Oyuncak Hikayesi filmlerindeki bir uzayl\u0131n\u0131n foto\u011fraf\u0131 \u2013 b\u00fct\u00fcn ipu\u00e7lar\u0131n\u0131n \u00e7e\u015fitli ilanlarla ve motive edici i\u015faretlerle \u00e7evrelendi\u011fi zaman, yaz\u0131l\u0131 bir ipucundan daha etkili oldu\u011funu g\u00f6rd\u00fcler. Bir kahve d\u00fckkan\u0131ndaki m\u00fc\u015fterilerden elde edilen bulgularda ise; \u201cba\u011fda\u015ft\u0131r\u0131lm\u0131\u015f hat\u0131rlat\u0131c\u0131lar\u201d yakla\u015f\u0131m\u0131n\u0131n, i\u015fletmelerin m\u00fc\u015fterilerine bitirmeleri gereken i\u015fleri hat\u0131rlatmalar\u0131 i\u00e7in, yard\u0131mc\u0131 olabilece\u011fi \u00f6ne s\u00fcr\u00fcld\u00fc. \u00c7al\u0131\u015fmada, bir i\u015f g\u00fcn\u00fc i\u00e7erisinde, 500 m\u00fc\u015fteriye 2 g\u00fcn sonras\u0131na kadar ge\u00e7erli olmak \u00fczere kuponlar verildi. Sadece bir k\u0131s\u0131m m\u00fc\u015fteriye, kasiyer bankosunun yan\u0131na yerle\u015ftirilmi\u015f doldurulmu\u015f uzayl\u0131 oyunca\u011f\u0131n\u0131n, onlara kuponlar\u0131n\u0131 kullanmalar\u0131n\u0131 hat\u0131rlataca\u011f\u0131 s\u00f6ylendi. Kendilerine ipucu verilen m\u00fc\u015fterilerin % 24\u2019\u00fc kuponu kullanmalar\u0131 gerekti\u011fini hat\u0131rlarken, ipucu verilmeyen m\u00fc\u015fterilerin sadece % 17\u2019si kuponlar\u0131n\u0131 kullanmalar\u0131 gerekti\u011fini hat\u0131rlad\u0131, bu da kuponlar\u0131n kullan\u0131m\u0131nda % 40\u2019l\u0131k bir art\u0131\u015f sa\u011flad\u0131. Ay\u0131rt edilebilir ipu\u00e7lar\u0131 hat\u0131rlamaya yard\u0131mc\u0131 olsalar da, insanlar her zaman i\u015flerin \u00e7o\u011funu yapm\u0131yor. 605 kat\u0131l\u0131mc\u0131n\u0131n yer ald\u0131\u011f\u0131 ba\u015fka bir internet \u00e7al\u0131\u015fmas\u0131nda, kat\u0131l\u0131mc\u0131lar kendi haf\u0131zalar\u0131n\u0131n s\u0131n\u0131rlar\u0131n\u0131 \u00f6ng\u00f6rmekte ba\u015far\u0131s\u0131z oldular, b\u00f6ylelikle ipu\u00e7lu hat\u0131rlat\u0131c\u0131lar\u0131 almak i\u00e7in \u00f6demeleri gereken \u00fccreti \u00f6dememeyi se\u00e7erek, potansiyel kazan\u00e7lar\u0131 ka\u00e7\u0131rd\u0131lar. Toparlamak gerekirse, bulgulara g\u00f6re; ba\u011fda\u015ft\u0131r\u0131lm\u0131\u015f hat\u0131rlat\u0131c\u0131lar, g\u00fcnl\u00fck hayatta arada unutulup gidebilecek \u00e7e\u015fitli g\u00f6revleri tamamlamay\u0131 hat\u0131rlatmas\u0131 amac\u0131yla maliyetsiz ve d\u00fc\u015f\u00fck \u00e7aba gerektiren bir strateji sunuyor.\u00a0Rogers ve Milkman, ba\u011fda\u015ft\u0131r\u0131lm\u0131\u015f hat\u0131rlat\u0131c\u0131lar\u0131n t\u0131bbi veya di\u011fer sa\u011fl\u0131kla alakal\u0131 rejimlere uymay\u0131 artt\u0131r\u0131p artt\u0131rmad\u0131klar\u0131n\u0131 \u00f6\u011frenmek i\u00e7in, \u00e7al\u0131\u015fmalar\u0131n\u0131 ilerletmeyi d\u00fc\u015f\u00fcn\u00fcyorlar. Kaynak ve \u0130leri Okuma: \u2013\u00a0Hacking memory to follow through with intentions.\u00a0http://medicalxpress.com/news/2016-05-hacking-memory-intentions.html\u00a0(Reached on 2016, May 29)\n\u2013\u00a0T. Rogers et al, Reminders Through Association, Psychological Science (2016). DOI: 10.1177/0956797616643071", "tags": ["bellek (haf\u0131za)", "beyin"]},
{"source": "bilimfili.com", "url": "https://bilimfili.com/meditasyon-bilindisi-beyin-farkindaligini-artiriyor/", "category": "psikoloji", "date": "28 Haziran 2016", "title": "Meditasyon, Bilin\u00e7d\u0131\u015f\u0131 Beyin Fark\u0131ndal\u0131\u011f\u0131n\u0131 Art\u0131r\u0131yor", "content": "Klasik \u00f6zg\u00fcr irade deneyi ve hipnoz deneylerinin birle\u015ftirilmesi ile olu\u015fturulan yeni bir test uygulamas\u0131n\u0131n sonucuna g\u00f6re, meditasyon yapan insanlar, di\u011ferlerine g\u00f6re bilin\u00e7d\u0131\u015f\u0131 beyin aktivitelerinin daha fark\u0131nda oluyor. Sonu\u00e7lar g\u00f6steriyor ki, aksiyonlar\u0131m\u0131z veya davran\u0131\u015flar\u0131m\u0131z \u00fczerindeki bilin\u00e7li kontrol hissimiz (davran\u0131\u015flara bilin\u00e7li olarak karar verme veya vazge\u00e7me durumlar\u0131n\u0131n kontrol\u00fcne bilin\u00e7li olarak sahip olma durumu veya yan\u0131lg\u0131s\u0131) de\u011fi\u015fkenlik g\u00f6sterebilir. Ara\u015ft\u0131rman\u0131n, \u2018h\u00fcr irade\u2019 gibi karma\u015f\u0131k bir do\u011faya sahip olan s\u00fcre\u00e7lerin daha iyi anla\u015f\u0131lmas\u0131n\u0131 sa\u011flayaca\u011f\u0131 d\u00fc\u015f\u00fcn\u00fcl\u00fcyor. \u00d6zg\u00fcr irade veya \u00f6zg\u00fcr se\u00e7im hakk\u0131 olarak adland\u0131r\u0131lan psikososyal ve psikomotor duruma dair nosyonlar\u0131m\u0131za ilk kez meydan okuyan, 1983 y\u0131l\u0131nda dizayn ederek uygulad\u0131\u011f\u0131 deney ile sinirbilimci Benjamin Libet olmu\u015ftu. Libet deneyi, her kat\u0131l\u0131mc\u0131n\u0131n rastgele bir zamanda bir el hareketi (istenen \u00f6zel bir durum i\u00e7in \u00f6rne\u011fin tu\u015fa basma gibi) yapmalar\u0131 s\u0131ras\u0131nda beyindeki ili\u015fkili aktiviteyi elektriksel olarak \u00f6l\u00e7meye dayanmaktad\u0131r. Bu temel \u00fczerinden fiziksel aksiyona ge\u00e7meden \u00f6nceki elektriksel iletimin de \u00f6l\u00e7\u00fclmesi dolay\u0131s\u0131yla Libet,\u00a0Bereitschafts potansiyeli denen bu aktivitenin hareket etme veya harekete ge\u00e7me niyeti / karar\u0131 ile nas\u0131l ili\u015fkilendirilebilece\u011fi sorusunu y\u00f6neltmi\u015fti. Kat\u0131l\u0131mc\u0131lar\u0131n ne zaman harekete ge\u00e7meye karar verdiklerinin belirlenebilmesi i\u00e7in de Libet onlardan \u00f6zel bir saate bakarak hareket etmeye karar verdikleri andaki saatin pozisyonu belirtmelerini istemi\u015fti. Tipik olarak insanlar parmaklar\u0131 harekete ge\u00e7meden yakla\u015f\u0131k 200 milisaniye \u00f6nce karar verdiklerini belirtirken, hareketin kontrol\u00fcn\u00fc sa\u011flayan beyin aktivitesini \u00f6l\u00e7en elektrotlar ise, kat\u0131l\u0131mc\u0131lar\u0131n kararlar\u0131n\u0131 verdiklerini d\u00fc\u015f\u00fcnd\u00fckleri bu andan da 350 milisaniye \u00f6nce aktivitenin ba\u015flad\u0131\u011f\u0131n\u0131 kaydediyordu. Bu ko\u015fullar da, \u2018ne zaman tu\u015fa bas\u0131laca\u011f\u0131na\u2019 bilin\u00e7d\u0131\u015f\u0131 (yani anl\u0131k olarak fark etmedi\u011fimiz ve aktivitelerin b\u00fcy\u00fck \u00e7o\u011funlu\u011funu olu\u015fturan beyin s\u00fcre\u00e7leri) beynin karar verdi\u011fini g\u00f6steriyordu. Birle\u015fik Krall\u0131k, Brighton\u2019daki University of Sussex\u2019te ger\u00e7ekle\u015ftirilen yeni bir ara\u015ft\u0131rmada deneyin hafifletilmi\u015f (elektrotlar\u0131n kullan\u0131lmad\u0131\u011f\u0131) bir versiyonu, 11\u2019i fark\u0131ndal\u0131k meditasyonu pratiklerini d\u00fczenli olarak uygulamakta olan toplamda 57 ki\u015fi \u00fczerinde uyguland\u0131. Meditasyon yapanlar\u0131n, parmaklar\u0131n\u0131 hareket ettireceklerini d\u00fc\u015f\u00fcnd\u00fckleri zaman ile ger\u00e7ekten hareket ettirdikleri zaman aras\u0131ndaki fark\u0131n di\u011fer insanlara oranla daha uzun oldu\u011fu tespit edildi \u2013 normal insanlardaki ortalama 68 milisaniyeye kar\u015f\u0131l\u0131k meditasyon yapanlarda ortalama 149 milisaniye. Bu deney de, meditasyon yapanlar\u0131n bilin\u00e7d\u0131\u015f\u0131 beyin aktivitelerinin \u00e7ok daha erken fark ettiklerini g\u00f6steriyor. Meditasyon yapmayanlar ise ayr\u0131 bir teste tabi tutularak ne verimlilikte ve ne d\u00fczeyde hipnotize edilebildikleri incelendi. Herhangi bir hipnotik trans durumundan \u00e7\u0131kt\u0131klar\u0131nda bir \u00f6nceki deneyi tekrarlayan ara\u015ft\u0131rmac\u0131lar, kolay \u015fekilde hipnotize edilebilenlerin, d\u00fc\u015f\u00fck hipnotize edilebilirli\u011fi olan bireylere g\u00f6re parmaklar\u0131n\u0131 hareket ettirmeye, 124 milisaniye daha ge\u00e7 karar verdiklerini hissettiklerini kaydetti. Asl\u0131nda kolay hipnotize edilebilen grup, parmaklar\u0131 ger\u00e7ekten hareket ettikten ancak 23 milisaniye sonra, parmaklar\u0131n\u0131 hareket ettirmeye karar verdikleri g\u00f6zlemlendi. Bunun temel sebebi elbette, zeka, e\u011fitim veya IQ gibi belirsiz s\u00fcre\u00e7ler de\u011fil; yaln\u0131zca bu insanlar\u0131n bilin\u00e7d\u0131\u015f\u0131 hareket tasar\u0131lar\u0131na veya kas\u0131tlar\u0131na bilin\u00e7li bir ula\u015f\u0131m yetisine daha az sahip olduklar\u0131 d\u00fc\u015f\u00fcn\u00fcl\u00fcyor. Kendinin fark\u0131nda olma veya \u2018\u00f6z fark\u0131ndal\u0131k\u2019 olarak bildi\u011fimiz n\u00f6rolojik s\u00fcrecin anla\u015f\u0131lmas\u0131 i\u00e7in \u00f6nemli bir ad\u0131m say\u0131lan bu ara\u015ft\u0131rma Londra\u2019daki Wellcome Trust Centre for Neuroimaging\u2019den Stephen Fleming\u2019e g\u00f6re; fark\u0131ndal\u0131k ve hipnotize edilebilirli\u011fin; \u00f6z-fark\u0131ndal\u0131k spektrumunun iki ayr\u0131 ucunda bulunuyor olabilece\u011fini g\u00f6steriyor. Daha \u00f6nce yap\u0131lm\u0131\u015f ve meditasyon yapan insanlar\u0131n daha zor hipnotize edildi\u011fini ve kolay hipnotize edilenlerin de daha az fark\u0131ndal\u0131\u011f\u0131 oldu\u011funu g\u00f6steren \u00e7al\u0131\u015fmalar da bu sav\u0131 destekler nitelikte. Kaynak :\u00a0Clare Wilson, People who meditate are more aware of their unconscious brain, 27 Haziran 2016, https://www.newscientist.com/article/2095053-people-who-meditate-are-more-aware-of-their-unconscious-brain/ Makale Referans :\u00a0Neuroscience of Consciousness, DOI: 10.1093/nc/niw007", "tags": ["beyin", "bilin\u00e7", "d\u00fc\u015f\u00fcnceler"]},
{"source": "bilimfili.com", "url": "https://bilimfili.com/ebeveynlerin-bosanmasi-cocuklar-icin-kotu-mu/", "category": "psikoloji", "date": "3 Temmuz 2016", "title": "Ebeveynlerin Bo\u015fanmas\u0131 \u00c7ocuklar \u0130\u00e7in K\u00f6t\u00fc m\u00fc?", "content": "K\u0131sa birka\u00e7 istatistik ile ba\u015flayaca\u011f\u0131z. 2015 y\u0131l\u0131 T\u00dc\u0130K (T\u00fcrkiye \u0130statistik Kurumu) verilerine g\u00f6re,\u00a0bo\u015fanmalar\u0131n \u00a0%39,3\u2019\u00fc evlili\u011fin ilk 5 y\u0131l\u0131, %21,5\u2019i ise evlili\u011fin 6-10 y\u0131l\u0131 i\u00e7inde ger\u00e7ekle\u015fti. Yaln\u0131zca 2015 y\u0131l\u0131nda \u00fclkemizde 131830 bo\u015fanma vakas\u0131 ger\u00e7ekle\u015fti. B\u00fct\u00fcn bo\u015fanma vakalar\u0131 \u00e7ocuklu ailelerde ger\u00e7ekle\u015fmi\u015f olmasa da, \u00e7ocuklu ailelerdeki bo\u015fanma vakalar\u0131 da olduk\u00e7a \u00fcst seviyelerde. Hatta T\u00dc\u0130K verilerine g\u00f6re; 2015 y\u0131l\u0131nda bo\u015fanma oranlar\u0131 bir \u00f6nceki y\u0131la oranla %7 artm\u0131\u015f durumda. Bo\u015fanm\u0131\u015f ebeveynler genellikle bu problematik s\u00fcre\u00e7te \u00e7ocuklar\u0131n\u0131n refah\u0131na dair olduk\u00e7a hassaslar. Hatta baz\u0131 ebeveynler \u00e7ocuklar\u0131n\u0131 bo\u015fanma travmas\u0131ndan korumak i\u00e7in mutsuz evliliklerini s\u00fcrd\u00fcrmeye devam ediyorlar. Yine de ayr\u0131lan ebeveynlerin umutlu olmalar\u0131 i\u00e7in baz\u0131 sebepler var. Ara\u015ft\u0131rmac\u0131lar, bo\u015fanma s\u00fcrecine tan\u0131k olan \u00e7ocuklar\u0131n yaln\u0131zca k\u00fc\u00e7\u00fck bir y\u00fczdesinin ciddi problemler ya\u015fad\u0131\u011f\u0131 bulgusuna eri\u015ftiler. Bu\u00a0makalede, elde edilen bu verileri ve \u00e7ocuklar\u0131 bo\u015fanman\u0131n muhtemel olumsuz etkilerinden koruyabilecek fakt\u00f6rleri ele alaca\u011f\u0131z. Bo\u015fanma vakalar\u0131 bir\u00e7ok \u00e7ocu\u011fu k\u0131sa vadede etkiler, fakat ara\u015ft\u0131rmalara g\u00f6re \u00e7ocuklar, ilk darbenin ard\u0131ndan h\u0131zl\u0131 bir \u015fekilde toparlan\u0131yorlar. 2002 y\u0131l\u0131ndaki bir \u00e7al\u0131\u015fmada University of Virginia\u2019dan psikolog E. Mavis Hetherington; bir\u00e7ok \u00e7ocu\u011fun bo\u015fanman\u0131n olumsuz etkilerini \u2013\u00f6zellikle de anksiyete, \u00f6fke, \u015fok ve g\u00fcvensizlik gibi\u2013 k\u0131sa vadede deneyimledikleri bulgusuna ula\u015ft\u0131. Ara\u015ft\u0131rmaya g\u00f6re; bu tepkiler, ikinci y\u0131l\u0131n sonunda tipik bir bi\u00e7imde azal\u0131yor ya da tamamen yok oluyor. Yaln\u0131zca baz\u0131 \u00e7ocuklar (az\u0131nl\u0131k) uzun s\u00fcreli ac\u0131 \u00e7ekiyorlar. Ebeveyni bo\u015fanm\u0131\u015f \u00e7ocuklar\u0131n b\u00fcy\u00fck \u00e7o\u011funlu\u011fu uzun vadede daha iyi oluyorlar. 2001 y\u0131l\u0131ndaki nicel bir literat\u00fcr taramas\u0131nda,\u00a0Pennsylvania State University \u2018den sosyolog Paul R. Amato; bo\u015fanman\u0131n ard\u0131ndan birka\u00e7 y\u0131l sonra \u00e7ocuktaki muhtemel sonu\u00e7lar\u0131 inceledi. \u00c7al\u0131\u015fmalar; farkl\u0131 ya\u015flardaki evli aile \u00e7ocuklar\u0131n\u0131 bo\u015fanm\u0131\u015f aile \u00e7ocuklar\u0131yla kar\u015f\u0131la\u015ft\u0131rd\u0131. Ara\u015ft\u0131rmac\u0131lar bu \u00e7ocuklar\u0131; \u00e7ocukluk, ergenlik ya da gen\u00e7lik y\u0131llar\u0131nda; akademik ba\u015far\u0131, duygusal ve davran\u0131\u015fsal problemler, kurallara uymama, benlik alg\u0131s\u0131 ve sosyal ili\u015fkiler a\u00e7\u0131s\u0131ndan de\u011ferlendirdi. \u00c7al\u0131\u015fman\u0131n bulgular\u0131na g\u00f6re; \u00a0bo\u015fanm\u0131\u015f ebeveynlerin \u00e7ocuklar ile aile ba\u011flar\u0131 bozulmam\u0131\u015f \u00e7ocuklar aras\u0131nda b\u00fct\u00fcn bu \u00f6l\u00e7eklerin hepsinde \u00e7ok k\u00fc\u00e7\u00fck farkl\u0131l\u0131klar s\u00f6z konusu ve bu da bize \u00e7ocuklar\u0131n b\u00fcy\u00fck \u00e7o\u011funlu\u011funun bo\u015fanma vakas\u0131na kar\u015f\u0131 iyi bir dayan\u0131kl\u0131l\u0131k ve katlanma sergilediklerini g\u00f6steriyor. \u00d6te yandan ara\u015ft\u0131rmac\u0131lar; bo\u015fanma s\u00fcrecinde ve sonras\u0131nda ebeveynler aras\u0131ndaki y\u00fcksek dozlardaki \u00e7at\u0131\u015fmalar\u0131n \u00e7ocuktaki adaptasyonu zay\u0131flatt\u0131\u011f\u0131 bulgusuna eri\u015ftiler. \u00d6te yandan ayr\u0131lma \u00f6ncesinde meydana \u00e7\u0131kan \u00e7at\u0131\u015fman\u0131n etkileri, baz\u0131 vakalarda tersine durumlar\u0131 da ortaya \u00e7\u0131karabiliyor. 1985 y\u0131l\u0131nda yap\u0131lan bir \u00e7al\u0131\u015fmaya g\u00f6re; bo\u015fanma \u00f6ncesi y\u00fcksek seviyelerde ge\u00e7imsizli\u011fe maruz kalan \u00e7ocuklar, d\u00fc\u015f\u00fck seviyelerde ge\u00e7imsizli\u011fe maruz kalan \u00e7ocuklara k\u0131yasla daha iyi adaptasyon sa\u011fl\u0131yorlar. G\u00f6r\u00fcn\u00fc\u015fe g\u00f6re; evlili\u011fe dair g\u00fcr\u00fclt\u00fc kesildi\u011finde, \u00e7ocuklar; gelen bo\u015fanma haberine haz\u0131rl\u0131ks\u0131z yakalan\u0131yorlar. Ve bu haberle \u015fa\u015fk\u0131na d\u00f6n\u00fcyorlar ve hatta belki de korkuyorlar. \u00d6te yandan, y\u00fcksek ge\u00e7imsizli\u011fin oldu\u011fu ailelerin \u00e7ocuklar\u0131 ise bo\u015fanma haberini anne ve baban\u0131n kavgalar\u0131n\u0131n art\u0131k bir son bulmas\u0131 olarak g\u00f6r\u00fcp, ho\u015f kar\u015f\u0131l\u0131yor olabilirler. Sonu\u00e7 olarak, bulgulara g\u00f6re; yaln\u0131zca k\u00fc\u00e7\u00fck bir y\u00fczdedeki \u00e7ocuklar, ebeveynlerinin bo\u015fanmas\u0131na ba\u011fl\u0131 problemler deneyimliyorlar. Bu zorluklar\u0131n sebepleri ise belirsiz. Baz\u0131 problemler, bo\u015fanmaya dair anne ve baba aras\u0131ndaki anla\u015fmazl\u0131klardan kaynaklan\u0131yor olabilir. \u00d6te yandan, durumun stresi de ebeveyn kaynakl\u0131 ac\u0131n\u0131n kalitesini etkileyebilir. Bo\u015fanma, her iki ebeveynde de \u00e7o\u011funlukla\u00a0depresyona, anksiyeteye ya da madde ba\u011f\u0131ml\u0131l\u0131\u011f\u0131na yol a\u00e7ar ve i\u015f ve \u00e7ocuk ilgisi aras\u0131ndaki dengede dengesizlikleri beraberinde getirir. Bu problemler de, ebeveynlerde, \u00e7ocuklar\u0131n \u00e7o\u011funlukla ihtiya\u00e7 duydu\u011fu \u015fey olan sevgi ve g\u00fcven duygular\u0131n\u0131 giderme konusunda yetersizli\u011fe sebep olabilir. Bo\u015fanma deneyimleri ayn\u0131 zamanda gen\u00e7lik ya da yeti\u015fkinlik s\u00fcrecine kadar g\u00f6r\u00fclmeyen baz\u0131 problemleri \u00a0de ortaya \u00e7\u0131karabilir. University of California, Berkeley\u2019den Judith Wallerstein, 2000 y\u0131l\u0131nda \u00e7\u0131kard\u0131\u011f\u0131\u00a0The Unexpected Legacy of Divorce: A 25 Year Landmark Study\u00a0ba\u015fl\u0131kl\u0131 kitab\u0131nda bo\u015fanm\u0131\u015f ebeveynlerin \u00e7ocuklar\u0131n\u0131n bir\u00e7o\u011funun yeti\u015fkinlikte depresyon ve ili\u015fki sorunlar\u0131 gibi ciddi problemler deneyimlediklerini g\u00f6steren vaka \u00e7al\u0131\u015fmalar\u0131n\u0131 ele al\u0131yor. Fakat, bilimsel ara\u015ft\u0131rmalar; yetikinlikte yayg\u0131n olarak problemler g\u00f6r\u00fcld\u00fc\u011f\u00fc d\u00fc\u015f\u00fcncesini hen\u00fcz desteklemiyor ve dahas\u0131 bo\u015fanm\u0131\u015f ebeveynlerin \u00e7ocuklar\u0131n\u0131n yeti\u015fkinlikte olduk\u00e7a adapte olmu\u015f bireyler haline geldiklerini ortaya koyuyor. \u00d6rne\u011fin; psikolog E. Mavis Hetherington ve gazeteci John Kelly\u2019nin 2002 y\u0131l\u0131nda yazd\u0131\u011f\u0131\u00a0For Better or For Worse: Divorce Reconsidered ba\u015fl\u0131kl\u0131 kitab\u0131nda Hetherington\u2019\u0131n bo\u015fanm\u0131\u015f ebeveyn \u00e7ocuklar\u0131n\u0131 ve ailesi beraber olan \u00e7ocuklar\u0131 takip etti\u011fi 25 y\u0131ll\u0131k bir ara\u015ft\u0131rmadan bahsediliyor. S\u00f6z konusu \u00e7al\u0131\u015fmada, ebeveynleri bo\u015fanm\u0131\u015f aileden gelen \u00e7ocuklar\u0131n %25\u2019i yeti\u015fkinliklerinde ciddi sosyal, duygusal ya da psikolojik sorunlar deneyimlerken, bo\u015fanmam\u0131\u015f ailelerden gelen \u00e7ocuklar\u0131n ise %10\u2019u bu tarz sorunlar\u0131 deneyimledikleri g\u00f6r\u00fcld\u00fc. Bu bulgular da \u015funu g\u00f6steriyor esas\u0131nda, ebeveynleri bo\u015fanm\u0131\u015f \u00e7ocuklar\u0131n yeti\u015fkinlikte, ebeveynleri bo\u015fanmam\u0131\u015f olanlara k\u0131yasla yaln\u0131zca %15\u2019lik bir fark g\u00f6steriyorlar. Ve dahas\u0131 ortaya \u00e7\u0131kan bu fark\u0131n; bo\u015fanmadan ya da yetersiz ebeveynlik gibi di\u011fer de\u011fi\u015fkenlerden kaynaklan\u0131p kaynaklanmad\u0131\u011f\u0131n\u0131 kimse bilmiyor. 2003 y\u0131l\u0131ndaki bir review makalede University of Virginia\u2019dan ara\u015ft\u0131rmac\u0131lar; \u00e7ocuklu\u011funda ebeveyni bo\u015fanm\u0131\u015f yeti\u015fkinlerin\u00a0evliliklerinin bo\u015fanmam\u0131\u015f ailelerin \u00e7ocuklar\u0131n\u0131n evliliklerine k\u0131yasla bir \u015fekilde daha problemli olma e\u011filiminde oldu\u011fu bulgusuna ula\u015ft\u0131lar. \u00d6rne\u011fin, \u00e7ocuklu\u011funda ebeveynleri ayr\u0131lm\u0131\u015f ve gen\u00e7 bireyken ili\u015filer kurmada ve bu ili\u015fkileri samimi bir bi\u00e7imde s\u00fcrd\u00fcrmekte zorluk \u00e7eken insanlar, ebeveyni bo\u015fanmam\u0131\u015f bireylere k\u0131yasla evliliklerinde daha fazla huzursuz oluyorlar ve zay\u0131f ili\u015fkiler sonucu y\u00fcksek bo\u015fanma oranlar\u0131 g\u00f6steriyorlar. Di\u011fer b\u00fct\u00fcn \u00f6l\u00e7eklerde ise bu iki grup aras\u0131ndaki farklar olduk\u00e7a k\u00fc\u00e7\u00fck. Her ne kadar bo\u015fanma deneyimi ya\u015fam\u0131\u015f \u00e7ocuklar genellikle durumu toparlasalar da bir dizi etken deneyimledikleri sorunlar\u0131 azaltabiliyor. Ebeveynler bo\u015fanma s\u00fcrecine ba\u011fl\u0131 gerginli\u011fi s\u0131n\u0131rlad\u0131\u011f\u0131nda ya da \u00e7ocu\u011fun maruz kald\u0131\u011f\u0131\u00a0\u00e7at\u0131\u015fmalar\u0131 en aza indirebildiklerinde, \u00e7ocuklar bo\u015fanman\u0131n \u00fcstesinden daha iyi geliyorlar. Dahas\u0131, \u00e7ocuklar, yetersiz ebeveynlik yapana k\u0131yasla sorumluluklar\u0131n\u0131 iyi bir bi\u00e7imde yerine getiren anne ya da baban\u0131n g\u00f6zetiminde olduklar\u0131nda bo\u015fanma s\u00fcrecini daha sorunsuz atlat\u0131yorlar. Yetersiz ebeveynlik durumunu deneyimleyen anne ya da baba ise, \u00e7ocu\u011fuyla ge\u00e7irdi\u011fi zaman\u0131 belirleme noktas\u0131nda profesyonel destek almal\u0131d\u0131r. Bununla birlikte, ebeveynler, bu zor zamanlar boyunca \u00e7ocuklar\u0131yla; bo\u015fanma ve bo\u015fanman\u0131n sonu\u00e7lar\u0131 hakk\u0131nda a\u00e7\u0131k bir bi\u00e7imde konu\u015farak ve b\u00fct\u00fcn sorular\u0131 cevaplayarak onlara destek olabilirler. \u0130yi ebeveynlik de \u00e7ocuklar\u0131n bo\u015fanma-kaynakl\u0131 zorluklar\u0131n \u00fcstesinden gelmede \u00f6nemli bir role sahip. Ebeveynler, \u00e7ocuklar\u0131na kar\u015f\u0131 samimi olmal\u0131 ve duygusal destek sa\u011flamal\u0131lar. Ayr\u0131ca \u00e7ocuklar\u0131n davran\u0131\u015flar\u0131n\u0131 yak\u0131ndan g\u00f6zlemlemeliler. Ancak bu noktada, anne ve baba dengeli (ne \u00e7ok kat\u0131 ne de a\u015f\u0131r\u0131 s\u0131n\u0131rs\u0131z olmayacak bi\u00e7imde) bir disiplini de oturtmal\u0131lar. \u00c7ocu\u011fun toparlanmas\u0131n\u0131 sa\u011flayan di\u011fer fakt\u00f6rler ise; bo\u015fanma sonras\u0131 ekonomik destek ve akranlardan ya da \u00f6\u011fretmenler gibi di\u011fer yeti\u015fkinlerden sosyal destek almak olabilir. \u00d6te yandan, \u00e7ocu\u011fun belirli karakteristik \u00f6zellikleri de iyile\u015fme s\u00fcrecini etkileyebilir. Uysal \u00e7ocuklar bu noktada daha kolay iyile\u015fme e\u011filimi g\u00f6sterirler. Bunun yan\u0131 s\u0131ra m\u00fccadele bi\u00e7imleri de bir fark yaratabilir. \u00d6rne\u011fin, problem \u00e7\u00f6zme yetileri geli\u015fmi\u015f veya sosyal destek aray\u0131\u015f\u0131na giren \u00e7ocuklar, \u00e7ekingen ve dikkat da\u011f\u0131n\u0131kl\u0131\u011f\u0131 ya\u015fayan \u00e7ocuklara k\u0131yasla daha kolay toparlan\u0131yorlar. \u0130yi haber ise, bo\u015fanma; \u00e7ocuklar i\u00e7in genellikle zor ve a\u015f\u0131r\u0131 ac\u0131 verici olsa da, kal\u0131c\u0131 bir uzun vadede zarara sebep olmuyor. Bir\u00e7ok \u00e7ocuk, bu zorlu s\u00fcre\u00e7ten toparlanarak \u00e7\u0131k\u0131yor.", "tags": ["aile", "\u00e7ocuklar (pedagoji & pediatri)"]},
{"source": "bilimfili.com", "url": "https://bilimfili.com/cocugunuzu-bir-narsiste-donusturuyor-olabilir-misiniz/", "category": "psikoloji", "date": "7 Temmuz 2016", "title": "\u00c7ocu\u011funuzu Bir Narsiste D\u00f6n\u00fc\u015ft\u00fcr\u00fcyor Olabilir misiniz?", "content": "\u00c7ocu\u011funuz kendinin \u00f6zel oldu\u011funu d\u00fc\u015f\u00fcn\u00fcyor mu? K\u0131z\u0131n\u0131z ya da o\u011flunuz hi\u00e7; \u2018\u2019Ben olmasam, s\u0131n\u0131f\u0131m\u0131z \u00e7ok daha az e\u011flenceli bir yer olur\u2019\u2019 , \u2018\u2019\u0130nan\u0131lmaz derecede iyi birisi oldu\u011fumu d\u00fc\u015f\u00fcnmekten ho\u015flan\u0131yorum\u2019\u2019 ya da \u2018\u2019Benim gibi \u00e7ocuklar daha fazlas\u0131n\u0131 hak etmiyor mu?\u2019\u2019 gibi c\u00fcmleler kuruyor mu? E\u011fer cevab\u0131n\u0131z \u2018evet\u2019 ise, \u00e7ocu\u011funuzun narsist\u00a0olmas\u0131na sebep olmu\u015f olabilirsiniz. Narsisizm ya da di\u011fer ad\u0131yla \u00f6zseverlik, \u015fi\u015fmi\u015f \u00f6z-imaj ya da benlik sayg\u0131s\u0131 ve ki\u015finin kendi \u00fcst\u00fcnl\u00fc\u011f\u00fcn\u00fcn di\u011fer insanlar taraf\u0131ndan fark edilmesini bar\u0131nd\u0131ran ki\u015filik \u00f6zelli\u011fi olarak k\u0131saca tan\u0131mlanabilir. Bu davran\u0131\u015f\u0131n a\u015f\u0131r\u0131ya ka\u00e7mas\u0131 durumu, psikolojik bozuklu\u011fa i\u015faret eder. Fakat insanlar\u0131n b\u00fcy\u00fck bir \u00e7o\u011funlu\u011fu da, orta seviyede narsisizm davran\u0131\u015flar\u0131 sergilerler. Bireyin ne derecede bir narsist oldu\u011funun, kabaca yar\u0131s\u0131n\u0131n genlerden ve yine kabaca yar\u0131s\u0131n\u0131n di\u011fer fakt\u00f6rlerden kaynakland\u0131\u011f\u0131n\u0131 s\u00f6ylemek m\u00fcmk\u00fcn. Fakat genlerin d\u0131\u015f\u0131ndaki fakt\u00f6rler i\u00e7erisinde en \u00f6nemlisi,\u00a0ebeveynlik. Ge\u00e7ti\u011fimiz y\u0131l, University of Amsterdam\u2019dan Eddie Brummelman ve Ohio State University\u2019den Brad Bushman\u2019\u0131n dahil oldu\u011fu ara\u015ft\u0131rman\u0131n bulgular\u0131na g\u00f6re,; narsisizmin tohumlar\u0131, \u00e7ocuklar\u0131n\u0131n di\u011fer \u00e7ocuklardan daha \u00f6zel ve \u00e7ocuklar\u0131n\u0131 di\u011fer \u00e7ocuklardan daha fazla hak sahibi g\u00f6ren ebeveynler taraf\u0131ndan ekiliyor. Brummelman\u2019a g\u00f6re; \u00e7ocuklar\u0131na fazla de\u011fer veren ebeveynler \u00e7ocuklar\u0131n\u0131n yeteneklerini abart\u0131yorlar, \u00e7ocuklar\u0131ndan ve \u00e7ocuklar\u0131 i\u00e7in \u00e7ok fazla \u015fey talep ediyorlar ve \u00e7ocuklar\u0131n\u0131n yeteneklerini haddinden fazla \u00f6v\u00fcyorlar. \u00d6rne\u011fin; \u00e7ocuklar\u0131n\u0131n `IQ seviyelerini` \u00e7ok abartarak, \u00e7ocuklar\u0131ndan bir\u00e7ok farkl\u0131 konuda bilgi sahibi olmas\u0131n\u0131 bekliyorlar ve \u00e7ocuklar\u0131 \u00e7ok ba\u015far\u0131l\u0131 olmasa bile \u00e7ocuklar\u0131na y\u00f6nelttikleri \u00f6vg\u00fcleri \u00e7ok savurgan kullan\u0131yorlar. Hatta baz\u0131 ailelerde bu durum, daha en ba\u015f\u0131ndan \u00e7ocuklar\u0131na e\u015fi benzeri olmayan ya da al\u0131\u015f\u0131lmad\u0131k ilk adlar vermekle ba\u015fl\u0131yor. San Diego State University\u2019den Jean Twenge ve Keith Campbell\u2019in The Narcissism Epidemic\u2019deki \u00f6nermelerine g\u00f6re, 1980\u2019lerde California\u2019da ba\u015flayan \u00f6z-sayg\u0131 hareketi de, en az\u0131ndan bir par\u00e7a da olsa su\u00e7lu. Ebeveynlerin, \u00e7ocuklar\u0131na \u00f6zel olduklar\u0131n\u0131 s\u00f6ylemeleri i\u00e7in cesaretlendirilmesi, kasten olmasa da narsisizm davran\u0131\u015flar\u0131n\u0131n geli\u015fmesini te\u015fvik ediyor. Brummelman\u2019a g\u00f6re, e\u011fer bir \u00e7ocu\u011fa a\u015f\u0131r\u0131 de\u011fer verirseniz, narsisizmin \u00e7ekirde\u011fi olan sa\u011fl\u0131ks\u0131z kendini be\u011fenmi\u015flik hissini i\u00e7selle\u015ftirebilir. Brummelman; ebeveynlerin \u00e7ocuklar\u0131na \u00f6z-sayg\u0131y\u0131 a\u015f\u0131lamalar\u0131n\u0131n olduk\u00e7a \u00f6nemli oldu\u011funu d\u00fc\u015f\u00fcn\u00fcyor. Brummelman\u2019\u0131n \u00e7al\u0131\u015fmas\u0131ndaki \u00f6nermeye g\u00f6re, bu durumdan\u00a0ka\u00e7\u0131nmak i\u00e7in ebeveynler \u00e7ocuklar\u0131na s\u0131cak davranmaya odaklanabilirler. \u00c7ocuklar sevildiklerini ve kendileriyle ilgilenildi\u011fini hissetti\u011fi zaman, kendinin bir birey olarak de\u011ferli oldu\u011funu i\u00e7selle\u015ftirebilir. Bu da \u00f6z-sayg\u0131n\u0131n \u00f6z\u00fcn\u00fc olu\u015fturur. Twenge\u2019de bu g\u00f6r\u00fc\u015fe kat\u0131l\u0131yor. Twenge\u2019ye g\u00f6re, e\u011fer \u00e7ocuklar\u0131n\u0131zda narsisizmi de\u011fil de \u00f6z-sevgiyi in\u015fa etmek istiyorsan\u0131z, \u2018sen \u00f6zelsin\u2019 demek yerine \u2018seni seviyorum\u2019 demeyi tercih etmelisiniz. Di\u011fer bir taraftan da, bu konuda baz\u0131 bilim insanlar\u0131 biraz daha ku\u015fkucu. Keith Campbell, bu davran\u0131\u015flar\u0131 \u2018sa\u011fl\u0131kl\u0131\u2019 ya da \u2018sa\u011fl\u0131ks\u0131z\u2019 olarak nitelendirmekten ho\u015flanmad\u0131\u011f\u0131n\u0131 belirtiyor. \u00c7\u00fcnk\u00fc Campbell\u2019e g\u00f6re, baz\u0131 a\u00e7\u0131lardan narsisizmin, bireyin hayattaki f\u0131rsatlar\u0131n\u0131 art\u0131rabilece\u011fine dair kan\u0131tlar giderek \u00e7o\u011fal\u0131yor. Ayn\u0131 zamanda y\u00fcksek seviyelerdeki \u00f6z-sevgi ve narsisizmin aras\u0131ndaki farklar h\u00e2l\u00e2 psikologlar taraf\u0131ndan tart\u0131\u015f\u0131l\u0131yor.", "tags": ["aile", "\u00e7ocuklar (pedagoji & pediatri)", "ki\u015filik", "\u00d6zseverlik (Narsizm)"]},
{"source": "bilimfili.com", "url": "https://bilimfili.com/insanlar-kan-sekeri-seviyelerini-kontrol-edebiliyor/", "category": "psikoloji", "date": "10 Temmuz 2016", "title": "\u0130nsanlar, Kan \u015eekeri Seviyelerini Bilin\u00e7d\u0131\u015f\u0131 Kontrol Edebiliyor", "content": "D\u00fc\u015f\u00fcnce, duygusal hal bazen\u00a0\u00e7ok g\u00fc\u00e7l\u00fc ila\u00e7lar\u0131n g\u00f6revini g\u00f6rebilir. Basit\u00e7e bu durumu a\u00e7\u0131klayacak olursak; bir ki\u015fi belli bir tedavinin veya ilac\u0131n olumlu sonu\u00e7lar verece\u011fine ikna edildi\u011finde; tedavi tamamen uydurma (genelde yarar\u0131 olmad\u0131\u011f\u0131 gibi zarar\u0131 da olmayan plasebo kullan\u0131lmaktad\u0131r) da olsa i\u015fe yarad\u0131\u011f\u0131 ve hastalarda iyile\u015fmeler g\u00f6zlemlenen \u00e7al\u0131\u015fmalar mevcuttur. Bu tip mental manevralar\u0131n veya teknik ismi ile plasebo etkisinin\u00a0bazen hat\u0131r\u0131 say\u0131l\u0131r derecede \u00f6nemli etkileri g\u00f6r\u00fclebiliyor; bir pilotun g\u00f6r\u00fc\u015f yetene\u011finin geli\u015fmesi, insanlar\u0131n kilo vermesi ve hatta belli bir \u00f6l\u00e7\u00fcye kadar IQ\u2019nun geli\u015fmesi bunlardan baz\u0131lar\u0131d\u0131r. \u015eimdi ise yeni bir \u00e7al\u0131\u015fma, bu etkinin baz\u0131 hastalar\u0131n kronik hastal\u0131klar\u0131n\u0131 y\u00f6netmelerine yard\u0131mc\u0131 olabildi\u011fini ortaya koyuyor. Yap\u0131lan deneylerden birinde, kat\u0131l\u0131mc\u0131lar\u0131 ne kadar zaman ge\u00e7ti\u011fi konusunda yan\u0131ltan ara\u015ft\u0131rmac\u0131lar, kat\u0131l\u0131mc\u0131lar\u0131n kan \u015fekeri seviyelerinin ger\u00e7ek ge\u00e7en zaman yerine ge\u00e7ti\u011fini zannettikleri zamana g\u00f6re belirlendi\u011fini g\u00f6zlemledi. Bu da kat\u0131l\u0131mc\u0131lar\u0131n daha ger\u00e7ekte ge\u00e7enden daha fazla zaman ge\u00e7ti\u011fini sand\u0131klar\u0131 zaman kan \u015fekerlerinin daha h\u0131zl\u0131 bi\u00e7imde d\u00fc\u015ft\u00fc\u011f\u00fcn\u00fc veya ba\u015fka bir deyi\u015fle ge\u00e7ti\u011fi san\u0131lan zamana kadar d\u00fc\u015fece\u011fi miktara yak\u0131n seviyelerde bir d\u00fc\u015f\u00fc\u015f ger\u00e7ekle\u015fti\u011fini g\u00f6steriyor.\u00a0Proceedings of the National Academy of Sciences\u2019da yay\u0131mlanan \u00e7al\u0131\u015fma, psikolojik s\u00fcre\u00e7lerin ve alg\u0131/zihniyet ili\u015fkilerinin \u2013 bu ara\u015ft\u0131rma \u00f6rne\u011finde ger\u00e7ek zaman aral\u0131klar\u0131 ve alg\u0131s\u0131n\u0131n de\u011fi\u015fmesi- v\u00fccut \u00fczerinde \u00f6nemli sonu\u00e7lar do\u011furabilecek etkilerinin olabilece\u011fini g\u00f6steriyor. Dahas\u0131, bu ara\u015ft\u0131rma kanda ani ve periyodik \u015feker konsantrasyonu y\u00fckselmesi anlam\u0131na gelen tip 2 diyabet gibi kronik bir tak\u0131m rahats\u0131zl\u0131klara kar\u015f\u0131 zihinden faydalan\u0131labilece\u011fi fikrini \u00f6n plana \u00e7\u0131kart\u0131yor. Diyabet i\u00e7in ge\u00e7erli olan resmi tedavi yollar\u0131n\u0131n hi\u00e7 biri s\u00fcbjektif bili\u015f etkisini hesaba katmazken, s\u00f6z konusu ara\u015ft\u0131rma bu durumun tam tersinin daha iyi sonu\u00e7lar \u00fcretebilece\u011fine i\u015faret ediyor. Ara\u015ft\u0131rmac\u0131lar, ileri incelemeler ile \u00f6\u011fretilmi\u015f bili\u015fsel strateji ve geli\u015ftirilmi\u015f fark\u0131ndal\u0131k sayesinde kan \u015fekeri seviyelerine kar\u015f\u0131 m\u00fccadele edilebilece\u011fini \u00f6ne s\u00fcr\u00fcyor. Ara\u015ft\u0131rma i\u00e7in bir araya getirilen tamam\u0131 tip 2 diyabet hastas\u0131 olan 47 kat\u0131l\u0131mc\u0131 geceden tok karn\u0131na uyuyarak sabah 9\u2019da Harvard\u2019daki psikoloji laboratuvar\u0131na gitti. Burada 3 gruba ayr\u0131lan kat\u0131l\u0131mc\u0131lar, her grup i\u00e7in farkl\u0131 d\u00fczenlenmi\u015f saatler bulunan odalarda 90 dakika boyunca video oyun oynad\u0131. 3 gruptan birincisi 45 dakika ge\u00e7mi\u015f gibi g\u00f6steren, ikincisi 180 dakika ge\u00e7ti\u011fini g\u00f6steren ve sonuncu grup ise ger\u00e7ek zamanl\u0131 yani 90 dakika ge\u00e7ti\u011fini g\u00f6steren saatlerin bulundu\u011fu odalara al\u0131nd\u0131. Ara\u015ft\u0131rmac\u0131lar da bu 90 dakikal\u0131k periyottan \u00f6nce ve sonra kat\u0131l\u0131mc\u0131lar\u0131n kan \u015fekeri seviyelerini \u00f6l\u00e7t\u00fc. Bununla birlikte haftal\u0131k glikoz al\u0131m\u0131 ve glikoz dalgalanmalar\u0131 \u00f6l\u00e7\u00fclen bireylerin ortalama kan \u015fekeri seviyeleri tespit edildi. Ayr\u0131ca her kat\u0131l\u0131mc\u0131ya, oyun oynarken ne kadar zaman ge\u00e7ti\u011fini d\u00fc\u015f\u00fcnd\u00fckleri soruldu ve odalar\u0131nda bulunan saatle tutarl\u0131 cevaplar verdikleri g\u00f6r\u00fcld\u00fc. Yap\u0131lan deneyde t\u00fcm kat\u0131l\u0131mc\u0131lar\u0131n ge\u00e7en s\u00fcrede kan \u015fekerlerinin d\u00fc\u015ft\u00fc\u011f\u00fc \u00f6l\u00e7\u00fcl\u00fcrken, d\u00fc\u015f\u00fc\u015f miktar\u0131n\u0131n kat\u0131l\u0131mc\u0131n\u0131n ge\u00e7ti\u011fini d\u00fc\u015f\u00fcnd\u00fc\u011f\u00fc zamana ba\u011fl\u0131 olarak de\u011fi\u015fti\u011fi tespit edildi. D\u00fc\u015f\u00fc\u015f miktar\u0131 yava\u015f saat olan odadaki grupta en az, h\u0131zl\u0131 saat olan odadaki grupta ise en \u00e7oktu. Ara\u015ft\u0131rmac\u0131lar sonu\u00e7lar\u0131 daha \u00f6nceki \u00e7al\u0131\u015fmalar ile birle\u015ftirerek a\u00e7l\u0131k hormonlar\u0131n\u0131n, beklenen \u00f6\u011f\u00fcn zamanlar\u0131n\u0131n zamana ba\u011fl\u0131 kan \u015fekeri de\u011fi\u015fimlerini etkileyebildi\u011fini belirtti. Konu ile ilgili olarak daha kesin bilgilere ula\u015fmak ve tip 1 diyabet gibi hastal\u0131klar\u0131 da dahil ederek farkl\u0131 terapi rutinlerini geli\u015ftirmek i\u00e7in ileri ara\u015ft\u0131rmalar\u0131n yap\u0131lmas\u0131 gerekti\u011fi belirtiliyor. Kaynak :\u00a0Beth Mole, 8 Temmuz 2016, In time warping study, people unconsciously controlled blood sugar levels, arstechnica.com/science/2016/07/in-time-warping-study-people-unconsciously-controlled-blood-sugar-levels/ Makale Referans :\u00a0Proceedings of the National Academy of Sciences, 2016. DOI: 10.1073/pnas.1603444113", "tags": ["beslenme", "dola\u015f\u0131m sistemi", "fizyoloji", "kan", "\u015feker"]},
{"source": "bilimfili.com", "url": "https://bilimfili.com/bipolar-bozuklugun-yeni-ilaci-kehribar-rengi-gunes-gozlugu-olabilir-mi/", "category": "psikoloji", "date": "2 A\u011fustos 2016", "title": "Bipolar Bozuklu\u011fun Yeni \u0130lac\u0131 Kehribar Rengi G\u00fcne\u015f G\u00f6zl\u00fc\u011f\u00fc Olabilir mi?", "content": "G\u00fcne\u015f \u0131\u015f\u0131\u011f\u0131 her dalgaboyundan, yani her renk \u0131\u015f\u0131ktan olu\u015fan bir kar\u0131\u015f\u0131md\u0131r. Sabahlar\u0131 v\u00fccut saatimizi ba\u015ftan ba\u015flatmak konusunda \u00f6zellikle etkili olan mavi \u0131\u015f\u0131k, g\u00fcne\u015f \u0131\u015f\u0131\u011f\u0131n\u0131 ald\u0131\u011f\u0131m\u0131zda yeni bir g\u00fcne fiziksel ve psikolojik olarak haz\u0131rlanmam\u0131za yard\u0131mc\u0131 olur. Ancak giderek b\u00fcy\u00fcyen bir kan\u0131tlar silsilesi, mavi \u0131\u015f\u0131\u011fa \u015fayet ak\u015fam saatlerinde maruz kal\u0131n\u0131rsa uykusuzluk, obezite, depresyon ve di\u011fer baz\u0131 mental bozukluklar\u0131n geli\u015fme olas\u0131l\u0131\u011f\u0131n\u0131 art\u0131rd\u0131\u011f\u0131n\u0131 g\u00f6steriyor. Norve\u00e7\u2019te bulunan Bergen \u00dcniversitesi ve Valen Hastanesi ara\u015ft\u0131rmac\u0131lar\u0131n\u0131n bu konuya ili\u015fkin ortakla\u015fa y\u00fcr\u00fctt\u00fc\u011f\u00fc bir \u00e7al\u0131\u015fma sonucunda,\u00a0 ilgin\u00e7 bir bulgu elde edildi. Bipolar bozukluktan \u00f6t\u00fcr\u00fc hastanede kalan 32 hasta \u00fczerinde yap\u0131lan ara\u015ft\u0131rmada, normal tedaviye ek olarak ak\u015fam saat 18:00 ile sabah 08:00 aras\u0131nda hastalar\u0131n bir b\u00f6l\u00fcm\u00fcne kehribar rengi caml\u0131 g\u00f6zl\u00fckler verildi. Kehribar rengi camlar\u0131n \u00f6zelli\u011fi, mavi \u0131\u015f\u0131\u011f\u0131 bloke ediyor olmas\u0131yd\u0131. Hastalar bu g\u00f6zl\u00fckleri 1 hafta boyunca, belirtilen saat aral\u0131klar\u0131nda takt\u0131. G\u00f6r\u00fclen semptomlar\u0131n \u201cYoung Mania Rating Scale\u201d \u00f6l\u00e7e\u011fine g\u00f6re de\u011ferlendirildi\u011fi \u00e7al\u0131\u015fmada, 60 \u00fczerinden puanlama yap\u0131ld\u0131. Buna g\u00f6re, kehribar caml\u0131 g\u00f6zl\u00fck takan hastalarda 60 \u00fczerinden ortalama 14,1\u2018lik bir iyile\u015fme g\u00f6r\u00fcl\u00fcrken, takmayanlarda sadece 1,7 civar\u0131nda iyile\u015fme saptand\u0131. Bu sonu\u00e7lar olduk\u00e7a \u00e7arp\u0131c\u0131 bir fark\u0131 ortaya koyuyor. \u00dcstelik etki, sadece 3 g\u00fcnde kendini g\u00f6sterdi. Elbette kat\u0131l\u0131mc\u0131 say\u0131s\u0131n\u0131n d\u00fc\u015f\u00fck olmas\u0131, daha geni\u015f \u00e7apl\u0131 ara\u015ft\u0131rmalar\u0131 zorunlu k\u0131l\u0131yor. Fakat yine de ak\u015fam saatlerinde mavi \u0131\u015f\u0131k alman\u0131n olumsuz etkileri anla\u015f\u0131l\u0131yor. Mavi \u0131\u015f\u0131\u011fa \u00f6zellikle bilgisayar ekranlar\u0131 ve cep telefonlar\u0131 arac\u0131l\u0131\u011f\u0131 ile geceleri \u00e7ok fazla insan maruz kal\u0131yor. Ekip lideri Tone Henriksen, \u201cDe\u011fi\u015fimin b\u00fcy\u00fckl\u00fc\u011f\u00fc ve olumlu y\u00f6ndeki geli\u015fimin \u00e7abuklu\u011fu kar\u015f\u0131s\u0131nda \u00e7ok \u015fa\u015f\u0131rd\u0131m.\u201d diyor. Her ne kadar bunun kesin bir tedavi arac\u0131 olabilece\u011fini s\u00f6ylemek i\u00e7in erken olsa da, heyecanlanmakta haks\u0131z say\u0131lmaz. Hi\u00e7bir ila\u00e7 tedavisi ile elde edilemeyen h\u0131zda bir de\u011fi\u015fim, belki bu sayede ba\u015far\u0131labilir. Bergen ekibinin bu \u00e7al\u0131\u015fmas\u0131nda, mavi \u0131\u015f\u0131\u011f\u0131n tetikledi\u011fi biyolojik mekanizmaya ili\u015fkin herhangi bir inceleme yap\u0131lmad\u0131. Ancak \u00f6nceki \u00e7al\u0131\u015fmalardan bilindi\u011fi kadar\u0131yla, mavi \u0131\u015f\u0131\u011f\u0131 kesmenin en \u00f6nemli etkisi uykusuzluk sorununu azaltmas\u0131ndan kaynaklan\u0131yor. Bu sayede mental sa\u011fl\u0131k olumlu y\u00f6nde de\u011fi\u015febiliyor. Ge\u00e7ti\u011fimiz y\u0131llarda mavi \u0131\u015f\u0131\u011f\u0131n g\u00f6zde bulunan \u00f6zel bir resept\u00f6r h\u00fccre ile alg\u0131land\u0131\u011f\u0131 anla\u015f\u0131lm\u0131\u015ft\u0131. Bu h\u00fccreler sadece mavi \u0131\u015f\u0131\u011fa duyarl\u0131 oluyor ve do\u011frudan hipotalamus ile ba\u011flant\u0131 halindeler. \u0130\u015fte biyolojik saatin bulundu\u011fu yer de tam oras\u0131; yani hipotalamus. Uyku d\u00fczeni ve metabolizma d\u00fczenlemelerinde b\u00fcy\u00fck rol oynuyor. Kehribar rengi g\u00f6zl\u00fckler i\u015fe yar\u0131yor; \u00e7\u00fcnk\u00fc mavi \u0131\u015f\u0131\u011f\u0131 keserek beyne etraf\u0131n karanl\u0131k oldu\u011funu s\u00f6ylemi\u015f oluyorlar.\u00a0 B\u00f6ylece beyindeki epifiz bezi melatonin \u00fcretebiliyor ve ki\u015finin uykusu geliyor. Asl\u0131nda bu \u00e7al\u0131\u015fma kehribar rengi g\u00f6zl\u00fcklerin bipolar bozukluk \u00fczerinde olumlu etki yapt\u0131\u011f\u0131n\u0131n ilk kan\u0131t\u0131 de\u011fil. 2009 y\u0131l\u0131nda Oregon\u2019da bulunan Samaritan Sa\u011fl\u0131k Hizmetleri\u2019nden psikiyatrist James Phelps ve \u00e7al\u0131\u015fma arkada\u015flar\u0131, uykusuzluk \u00e7ekmesi beklenen 20 bipolar hastan\u0131n, geceleri bu g\u00f6zl\u00fckleri takt\u0131klar\u0131nda olumlu etkiler ald\u0131klar\u0131n\u0131 saptam\u0131\u015flard\u0131.", "tags": ["Bipolar (\u0130ki-kutuplu) bozukluk", "biyokimya", "mavi \u0131\u015f\u0131k", "uyku", "zihinsel hastal\u0131klar (psikopatoloji)"]},
{"source": "bilimfili.com", "url": "https://bilimfili.com/yasli-maymunlar-daha-az-arkadas-sahibi-oluyorlar/", "category": "psikoloji", "date": "12 Temmuz 2016", "title": "Ya\u015fl\u0131 Maymunlar Daha Az Arkada\u015f Sahibi Oluyorlar", "content": "Ya\u015fant\u0131m\u0131z boyunca bir\u00e7ok insan ile tan\u0131\u015f\u0131yoruz ve bu insanlar\u0131n baz\u0131lar\u0131 ile daha da yak\u0131n arkada\u015f olmay\u0131 se\u00e7iyoruz. Fakat ya\u015f\u0131m\u0131z ilerledik\u00e7e, arkada\u015f \u00e7evremiz daha da daral\u0131yor. E\u011fer siz de ya\u015f\u0131n\u0131z ilerledik\u00e7e \u00e7evrenizin darald\u0131\u011f\u0131n\u0131 hissediyorsan\u0131z, yaln\u0131z de\u011filsiniz. \u0130nsanlardaki genel e\u011filim\u00a0bu \u015fekilde ger\u00e7ekle\u015fiyor ve hatta maymunlar da ya\u015fland\u0131k\u00e7a zamanlar\u0131n\u0131 kiminle ge\u00e7irecekleri konusunda daha se\u00e7ici oluyorlar. On y\u0131llard\u0131r biliyoruz ki, ya\u015fl\u0131 insanlar gen\u00e7lere g\u00f6re daha az sosyaldirler. Bu durum genellikle olumsuz ve ya\u015flanan insanlar\u0131n kendilerini toplumdan soyutlamalar\u0131 olarak de\u011ferlendirilir. Fakat yap\u0131lan ara\u015ft\u0131rmalar, ya\u015fl\u0131 insanlar\u0131n genel olarak kendilerini yaln\u0131z hissetmediklerini g\u00f6steriyor. \u00dcstelik \u00fcniversite \u00f6\u011frencileri, ya\u015fl\u0131 insanlara k\u0131yasla \u00e7ok daha yayg\u0131n olarak yaln\u0131zl\u0131k hissine kap\u0131ld\u0131klar\u0131n\u0131 belirtiyorlar. Yani genel olarak, insanlar\u0131n ya\u015fland\u0131k\u00e7a sosyal ya\u015fant\u0131lar\u0131nda daha se\u00e7ici olduklar\u0131 s\u00f6ylenebilir. University of California\u2019dan Susan Charles\u2019a g\u00f6re; bu durum insanlar ya\u015fland\u0131k\u00e7a di\u011fer insanlarla etkile\u015fim halinde olmaktan ho\u015flanmad\u0131klar\u0131 anlam\u0131na gelmiyor. \u0130nsanlar ya\u015flar\u0131 ilerledik\u00e7e sevdikleri ve daha yak\u0131ndan tan\u0131d\u0131klar\u0131 insanlarla yak\u0131n ili\u015fkiler kurmay\u0131 se\u00e7iyorlar; yani duygusal\u00a0olarak kendileri i\u00e7in anlam ifade eden bireylerle sosyalle\u015fmeyi tercih ediyorlar. Almanya\u2019daki Leibniz Institute for Primate Research\u2019den Julia Fischer ve ara\u015ft\u0131rma tak\u0131m\u0131n\u0131n yapt\u0131\u011f\u0131 \u00e7al\u0131\u015fmaya g\u00f6re; baz\u0131 maymunlar da benzer davran\u0131\u015flar sergiliyorlar. Fransa\u2019n\u0131n g\u00fcneyinde bulunan bir vah\u015fi ya\u015fam park\u0131nda \u2018\u00f6zg\u00fcrce\u2019 ya\u015fayan berberi makaklar\u0131 \u00fczerinde yap\u0131lan ara\u015ft\u0131rman\u0131n bulgular\u0131na g\u00f6re; 25 ya\u015f\u0131ndaki makaklar, 5 ya\u015f\u0131ndaki makaklar\u0131n yar\u0131s\u0131 kadar s\u00fcreyi di\u011fer maymunlar\u0131 \u2018t\u0131marlamaya\u2019 ay\u0131r\u0131yorlar. Ayr\u0131ca 25 ya\u015f\u0131ndaki makaklar 5 ya\u015f\u0131ndaki makaklar\u0131n t\u0131marlad\u0131klar\u0131n\u0131n yar\u0131s\u0131 kadar maymunu t\u0131marlamay\u0131 tercih ediyorlar. (Current Biology, doi.org/bkbr) Daha \u00f6ncelerde, Stanford University\u2019den psikolog Laura Carstensen Sosyo-duygusal Se\u00e7icilik Teorisi\u2019ni(SST), insanlardaki bu trendi a\u00e7\u0131klamak i\u00e7in ortaya atm\u0131\u015ft\u0131. Carstensen\u2019in ara\u015ft\u0131rmas\u0131n\u0131n \u00f6nermesine g\u00f6re; sosyal davran\u0131\u015ftaki bu de\u011fi\u015fiklik, insan ya\u015f\u0131n\u0131n ilerlemesiyle zaman\u0131n daha de\u011ferli ve s\u0131n\u0131rl\u0131 alg\u0131lanmas\u0131ndan kaynaklan\u0131yor olabilir. Carstensin ortaya att\u0131\u011f\u0131 bu g\u00f6r\u00fc\u015f, ya\u015fl\u0131 bireyler \u00fczerinde yap\u0131lan ara\u015ft\u0131rmalarla da destekleniyor. Ara\u015ft\u0131rmalara g\u00f6re; ya\u015fl\u0131 bireyler e\u011fer birka\u00e7 on y\u0131l daha ya\u015fayacaklar\u0131n\u0131 biliyorlarsa yeni arkada\u015flar edinmeye yatk\u0131n oluyorlar. Julia Fischer, SST\u2019nin insan davran\u0131\u015f\u0131n\u0131 isabetli bir \u015fekilde tahmin etti\u011fini ve tan\u0131mlad\u0131\u011f\u0131n\u0131 belirtiyor. Fakat Fischer\u2019in yapt\u0131\u011f\u0131 \u00e7al\u0131\u015fmada, hikayenin yaln\u0131zca bundan ibaret olmad\u0131\u011f\u0131 \u00f6nermesinde bulunuluyor. University of Chicago\u2019dan Dario Maestripleri: \u2018\u2019Maymunlar\u0131n \u00f6leceklerinin fark\u0131nda olduklar\u0131n\u0131 d\u00fc\u015f\u00fcnm\u00fcyorum. Bundan dolay\u0131 davran\u0131\u015flar\u0131ndaki de\u011fi\u015fiklileri de, a\u00e7\u0131k bir \u015fekilde bu sebeple ger\u00e7ekle\u015ftirmiyorlar. Belki biz de \u00f6lece\u011fimizin fark\u0131nda olmasak, yine de benzer davran\u0131\u015flar\u0131 sergileyecektik.\u2019\u2019  Fischer; ya\u015fl\u0131 maymunlarda g\u00f6r\u00fclen daha se\u00e7ici sosyalle\u015fmenin, daha tedbirli olmaya ba\u015flamalar\u0131ndan kaynaklanabilece\u011fini d\u00fc\u015f\u00fcn\u00fcyor. \u2018\u2019Ya\u015fl\u0131 maymunlar risken daha fazla ka\u00e7\u0131n\u0131yorlar, bundan dolay\u0131 tahmin edilemeyecek etkile\u015fimlerden uzak duruyorlar. Fakat bu \u00f6nermenin daha fazla veri ile desteklenmesi gerekiyor.\u2019\u2019 E\u011fer yeni arkada\u015flar edinmiyor olman\u0131z genel e\u011filimin aksine sizi \u00fcz\u00fcyorsa, korkmay\u0131n. T\u0131pk\u0131 baz\u0131 insanlarda oldu\u011fu gibi, ara\u015ft\u0131rmadaki birka\u00e7 maymun da genel e\u011filime kar\u015f\u0131 geliyor ve ya\u015fl\u0131l\u0131klar\u0131nda da sosyalle\u015fmeye devam ediyorlar. Kaynak: Colin Barras, Old monkeys choose to have fewer friends, New Scientist 2 July 2016 pg. 9", "tags": ["Eteneli-memeliler alts\u0131n\u0131f\u0131 (Eutheria)", "hayvan davran\u0131\u015flar\u0131 (etoloji)", "hayvanbilim (zooloji)", "Memeliler s\u0131n\u0131f\u0131 (Mammalia)", "primatoloji", "toplumbilim (sosyoloji)", "ya\u015flanma (gerontoloji)"]},
{"source": "bilimfili.com", "url": "https://bilimfili.com/ters-psikoloji-nasil-isliyor/", "category": "psikoloji", "date": "13 Temmuz 2016", "title": "\u201cTers Psikoloji\u201d Nas\u0131l \u0130\u015fliyor?", "content": "\u00c7ocuklar\u0131na sebze yedirmek, onlar\u0131 uyutmaya \u00e7al\u0131\u015fmak ya da odalar\u0131n\u0131 d\u00fczenlemek konusunda ba\u015far\u0131s\u0131z olan ebeveynler i\u00e7in iyi haberlerimiz var: Bilim, \u201cters psikolojiyi\u201d kullanman\u0131n ger\u00e7ekten de i\u015fe yarayabilece\u011fini g\u00f6steriyor. University of Arizona\u2019dan sosyal psikolog Jeff Greenberg, ters psikolojinin; psikolojideki bir fenomen olan tepkisellik (reaktans) teorisinin\u00a0bir par\u00e7as\u0131 oldu\u011funu s\u00f6yl\u00fcyor. Tepkisellik; bireyin, bir \u015feyi yapma ya da se\u00e7me \u00f6zg\u00fcrl\u00fc\u011f\u00fcn\u00fcn tehdit edildi\u011fini ya da k\u0131s\u0131tland\u0131\u011f\u0131n\u0131 hissetmesi hatta bunu d\u00fc\u015f\u00fcnmesi durumunda, kendi \u00f6zg\u00fcrl\u00fc\u011f\u00fcn\u00fc tekrar ortaya \u00e7\u0131karacak \u015fekilde, tehdit alt\u0131ndaki \u015feyi yapma e\u011filiminin artaca\u011f\u0131 g\u00f6r\u00fc\u015f\u00fc. Bu yakla\u015f\u0131ma g\u00f6re insanlar\u0131n tercih veya karar \u00f6zg\u00fcrl\u00fcklerinin k\u0131s\u0131tlanmas\u0131 ve ba\u015fka tercihlere veya kararlara zorlanmas\u0131, k\u0131s\u0131tlanan eylemin veya nesnenin cazibesini art\u0131r\u0131r, buna kar\u015f\u0131l\u0131k zorland\u0131\u011f\u0131 karara veya tercihe kar\u015f\u0131 g\u00fc\u00e7l\u00fc bir direnmeyle kar\u015f\u0131l\u0131k verir. Greenberg\u2019e g\u00f6re; ters psikoloji ki\u015finin tepkiselli\u011finden avantaj elde ediyor. LiveScience\u2018a konu\u015fan Greenberg; bir ki\u015fide ters psikoloji uygularsan\u0131z, onun \u00f6zg\u00fcrl\u00fck alg\u0131s\u0131n\u0131 tehdit ediyorsunuz demektir. \u00d6zg\u00fcrl\u00fc\u011fe dair bir tehdit olu\u015fturmak, \u00f6zg\u00fcr bir se\u00e7im yapma durumunu cazibeli hale getirir. \u00d6rne\u011fin; brokoli yemeyen bir \u00e7ocu\u011fu d\u00fc\u015f\u00fcnelim. Anne ya da baba; \u201cBrokoliyi yiyemezsin\u201d dedi\u011finde, brokoliyi yemek \u00e7ocu\u011fa daha cazip hale gelecektir. B\u00f6ylece, ilk ba\u015fta \u00e7ocuk brokoli yemeyi asla istemese de, se\u00e7imini yapmak da kendisini \u00f6zg\u00fcr hissedece\u011finden brokoliyi yemeyi deneyecektir. \u00d6zg\u00fcrl\u00fc\u011f\u00fcn\u00fc elinden ald\u0131\u011f\u0131n\u0131zda, brokoli yemek \u00e7ocuk i\u00e7in daha \u00e7ekici bir hal alacakt\u0131r. \u00d6te yandan, Greenberg; ters psikoloji kullanman\u0131n her zaman i\u015fe yaramayabilece\u011fini, bu durumun tepkiselli\u011fe yatk\u0131n bireylerde i\u015fe yaramas\u0131n\u0131n daha muhtemel oldu\u011funu s\u00f6yl\u00fcyor. \u00c7abuk sinirlenen, inat\u00e7\u0131 ve duygusal bireyler genellikle tepkisel olmaya daha yatk\u0131nken, uzla\u015fmac\u0131 ve yak\u0131nmac\u0131 ki\u015filer tepkisel olmaya daha az yatk\u0131nl\u0131k g\u00f6sterirler. Bunun yan\u0131 s\u0131ra erkeklerin kad\u0131nlara k\u0131yasla biraz daha tepkisel olduklar\u0131na dair s\u0131n\u0131rl\u0131 say\u0131da da olsa baz\u0131 deliller var. \u00c7ocuklar i\u00e7in ters psikolojinin daha m\u00fcsait oldu\u011fu evreler oldu\u011funu s\u00f6yleyen Greenberg, 2-4 ya\u015f aral\u0131\u011f\u0131ndaki \u00e7ocuklar\u0131n; genellikle daha duygusal ve daha isyank\u00e2r olduklar\u0131n\u0131, dolay\u0131s\u0131yla ters psikolojinin bu ya\u015f grubundaki \u00e7ocuklarda i\u015fe yaramas\u0131n\u0131n daha muhtemel oldu\u011funu iddia ediyor. Fakat 4 ya\u015f\u0131ndan itibaren, \u00e7ocuklar biraz daha fazla sosyalle\u015fti\u011finde ve daha az \u00f6fke krizleri ge\u00e7irmeye ba\u015flad\u0131klar\u0131nda, ters psikolojiye cevap verme noktas\u0131nda daha az yatk\u0131nl\u0131k g\u00f6sterirler. Di\u011fer klasik \u00f6rnek ise ergenliktir. Ergenler ebeveynlerine kar\u015f\u0131 isyank\u00e2r davrand\u0131klar\u0131nda, ters psikolojiye daha elveri\u015fli olabilirler. \u00c7\u00fcnk\u00fc bu periyot genellikle; ebeveynin bir \u015fey s\u00f6yledi\u011fi ve ergen bireyin aksini yapmak istedi\u011fi zamanlard\u0131r. Bir ba\u015fka \u00f6rnek ise; k\u00fc\u00e7\u00fck \u00e7ocuklar \u00f6zellikle de bili\u015fsel olarak daha az geli\u015fmi\u015f \u00e7ocuklard\u0131r. \u00c7\u00fcnk\u00fc bu bili\u015f d\u00fczeyi, ebeveynlerinin kulland\u0131\u011f\u0131 ters psikolojiyi anlamayabilirler, dolay\u0131s\u0131yla yeti\u015fkinler i\u00e7in basit bir taktik olarak kullan\u0131labilir. \u00d6te yandan Greenberg, yeti\u015fkinler \u00fczerinde ters psikoloji kullanmaya \u00e7al\u0131\u015fman\u0131n olumsuz sonu\u00e7lara yol a\u00e7abilece\u011fini, yani bu denemenin yeti\u015fkinlerde ters psikolojinin tersi bir tepkiyi do\u011furabilece\u011fini s\u00f6yl\u00fcyor. Fakat ince bir zek\u00e2 k\u0131vrakl\u0131\u011f\u0131yla bu psikolojiyi yeti\u015fkinlerde de i\u015fler hale getirebilirsiniz.", "tags": ["\u00e7ocuklar (pedagoji & pediatri)", "insan davran\u0131\u015flar\u0131 (davran\u0131\u015f bilimleri)"]},
{"source": "bilimfili.com", "url": "https://bilimfili.com/bonobolarda-erkek-baskisina-karsi-disi-dayanismasi/", "category": "psikoloji", "date": "20 Temmuz 2016", "title": "Bonobo Gruplar\u0131nda Erkek Bask\u0131s\u0131na Kar\u015f\u0131 Di\u015fi Dayan\u0131\u015fmas\u0131", "content": "Zorbal\u0131k, korkutma ve g\u00fc\u00e7l\u00fcn\u00fcn (veya g\u00fc\u00e7l\u00fc g\u00f6r\u00fcnenin) zay\u0131fa (zay\u0131f san\u0131lana) bask\u0131s\u0131, primat d\u00fcnyas\u0131nda da ayn\u0131 insan d\u00fcnyas\u0131nda oldu\u011fu gibi ger\u00e7ekle\u015febiliyor. Ancak gen\u00e7 di\u015fi bonobolarda anne yard\u0131ma gelip g\u00fcc\u00fcn\u00fc g\u00f6steriyor. Japon primatologlar\u0131n\u00a0Animal Behaviour\u2019da yay\u0131mlad\u0131\u011f\u0131 rapora g\u00f6re, daha ileri ya\u015ftaki bonobo di\u015fileri, erkeklerin gen\u00e7 di\u015filere kar\u015f\u0131 sert davran\u0131\u015flar g\u00f6stermesi durumunda s\u0131kl\u0131kla bu gen\u00e7 di\u015fileri kurtarmaya geliyor. Ara\u015ft\u0131rman\u0131n ba\u015f yazar\u0131 Kyoto University\u2019den Nahoko Tokuyama, mevcut ara\u015ft\u0131rma ile bonobo topluluklar\u0131nda di\u015filerin stat\u00fclerini korumalar\u0131n\u0131 sa\u011flayan yollardan birini ke\u015ffetmi\u015f olduklar\u0131n\u0131 belirtti. Yap\u0131lan \u00e7al\u0131\u015fmada, Tokuyama ve ara\u015ft\u0131rmac\u0131 arkada\u015f\u0131 Takeshi Furuichi, Demokratik Kongo Cumhuriyeti\u2019nde yabani bir bonobo grubu \u00fczerinde g\u00f6zlemler ger\u00e7ekle\u015ftirdi. Di\u015fi primatlar, bazen birtak\u0131m yapay\u00a0birliktelikler yaratarak (belirli ikili ili\u015fkileri varm\u0131\u015f gibi g\u00f6stererek) di\u011fer bireylere sald\u0131rma e\u011filimi g\u00f6sterebiliyorlar. Bu tip birle\u015fmeler, \u00e7o\u011funlukla akrabalar aras\u0131nda kurulup akraba olmayan bireylerden veya grup \u00fcyelerinden birtak\u0131m yararl\u0131 kaynaklar\u0131 korumak \u00fczere kullan\u0131l\u0131r. Bonobolarda, di\u015filer ergenlikleri s\u0131ras\u0131nda i\u00e7ine do\u011fduklar\u0131 grubu terk eder. Dolay\u0131s\u0131yla bir gruptaki di\u015filer \u00e7o\u011funlukla birbiriyle akraba olmayan farkl\u0131 ailelerden bireyler oluyor. Buna ra\u011fmen s\u0131kl\u0131kla koalisyonlar olu\u015fturuluyor. Ara\u015ft\u0131rmac\u0131lar, tam da bu noktada akraba olmayan bireyler aras\u0131ndaki koalisyon kurma ili\u015fkilerinin dinamiklerini incelemeye koyuldu. D\u00f6rt y\u0131l s\u00fcren g\u00f6zlemlerin ard\u0131ndan, ara\u015ft\u0131rmac\u0131lar, t\u00fcm di\u015fi koalisyonlar\u0131n\u0131n erkeklere sald\u0131rmak \u00fczere kuruldu\u011funu tespit etti. Di\u015filerde bu davran\u0131\u015f \u00f6zellikle de erkek bireylerin bir veya daha fazla di\u015fiye kar\u015f\u0131 agresif davran\u0131\u015flar g\u00f6stermesini takiben ger\u00e7ekle\u015fiyor. Bununla birlikte, di\u015filerin erkeklere kar\u015f\u0131 birebir kavgalarda erkeklere \u00fcst\u00fcn geldikleri, hatta di\u015filer birlik haline geldiklerinde de her seferinde erkeklere kar\u015f\u0131 \u00fcst\u00fcnl\u00fck kurabildikleri g\u00f6zlemlendi. Dahas\u0131, ya\u015f\u00e7a daha b\u00fcy\u00fck olan di\u015fi bonobolar aralar\u0131nda bir koalisyon, akrabal\u0131k veya s\u00f6z\u00fcm ona birliktelik bulunsun veya bulunmas\u0131n, hatta dost\u00e7a bir yakla\u015f\u0131m g\u00f6rs\u00fcn veya g\u00f6rmesin, daha gen\u00e7 di\u015filerin yard\u0131m\u0131na ko\u015fuyorlar. Tokuyama, di\u015fi bonobolardaki koalisyon olu\u015fturma davran\u0131\u015f\u0131n\u0131n erkek bireylerden gelen tacizlere ve zorbal\u0131klara kar\u015f\u0131 evrimle\u015fmi\u015f oldu\u011funu g\u00f6zlemlediklerini belirtiyor ve ekliyor: \u201cDi\u015fi bireyler, erkeklerden daha d\u00fc\u015f\u00fck bir sosyal stat\u00fcye sahip ancak ya\u015fl\u0131 di\u015filerin gen\u00e7 di\u015fileri korumas\u0131 sayesinde gen\u00e7 di\u015filer de erkekler taraf\u0131ndan bask\u0131 g\u00f6rme korkusu duymadan bonobo gruplar\u0131na dahil olabiliyorlar. Erkeklerin g\u00f6sterdi\u011fi agresyonun bu \u015fekilde kontrol alt\u0131na al\u0131nmas\u0131yla di\u015filer de t\u00fcm genele bak\u0131ld\u0131\u011f\u0131nda sosyal hiyerar\u015fi i\u00e7inde y\u00fcksek stat\u00fclerini korumay\u0131 ba\u015farm\u0131\u015f oluyor.\u201d Denilebilir ki, dayan\u0131\u015fma ile kontrol alt\u0131na al\u0131nabilmesi bile bonobo topluluklar\u0131nda erkek hegemonyas\u0131, bask\u0131s\u0131 veya tacizlerinin engellenebilece\u011fini ve stat\u00fclerinin kesin bi\u00e7imde y\u00fcksek olmad\u0131\u011f\u0131n\u0131 g\u00f6steriyor.  Ayn\u0131 hayvanat bah\u00e7esinde, bonobolara kereviz verildi\u011finde ve hepsine de di\u015filer el koydu\u011funda \u00e7ok manidar bir hadise ya\u015fanm\u0131\u015f. Amy foto\u011fraf \u00e7ekiyor ve foto\u011fraf i\u00e7in maymunlar baks\u0131n diye hareketler yap\u0131yormu\u015f. Ama yiyece\u011fin \u00e7o\u011funu kapm\u0131\u015f olan Loretta herhalde Amy\u2019nin ondan dilendi\u011fini d\u00fc\u015f\u00fcnm\u00fc\u015f. On dakika kadar onu g\u00f6rmezden gelmi\u015f. Sonra aniden aya\u011fa kalkm\u0131\u015f, kerevizi ikiye b\u00f6lm\u00fc\u015f ve yar\u0131s\u0131n\u0131, hende\u011fin kar\u015f\u0131 taraf\u0131nda cansiperane ilgisini \u00e7ekmeye \u00e7al\u0131\u015fan bu kad\u0131na f\u0131rlatm\u0131\u015f. Bu da di\u015filerin Amy\u2019yi nas\u0131l kendilerinden biri olarak kucaklad\u0131klar\u0131n\u0131 g\u00f6steriyor. Bunu bana hi\u00e7 yapmad\u0131lar \u00e7\u00fcnk\u00fc maymunlar insanlar aras\u0131nda da cinsiyet ayr\u0131m\u0131 yapar. Amy, gebelik izninden d\u00f6n\u00fc\u015fte bonobo dostlar\u0131n\u0131 tekrar ziyarete gitmi\u015f. Maymunlara bebe\u011fini g\u00f6stermek istemi\u015f. En ya\u015fl\u0131 di\u015fi, insan bebe\u011fine \u015f\u00f6yle bir bak\u0131\u015f f\u0131rlatt\u0131ktan sonra yak\u0131ndaki bir kafese girmi\u015f. Amy, di\u015finin rahats\u0131z oldu\u011funu d\u00fc\u015f\u00fcnm\u00fc\u015f ama me\u011fer kendi yeni do\u011fmu\u015f bebe\u011fini almak i\u00e7in i\u00e7eri girmi\u015f. Hemen geri d\u00f6n\u00fcp maymun bebe\u011fi cama do\u011fru kald\u0131rm\u0131\u015f, iki yavru birbirlerinin g\u00f6zlerine bakabilsinler diye. \u2013 Frans de Waal (\u0130\u00e7imizdeki Maymun) Amerikal\u0131 uzman Robert Yerkes\u2019in me\u015fhur bir foto\u011fraf\u0131 vard\u0131r: Kuca\u011f\u0131nda \u015fempanze sand\u0131\u011f\u0131 iki k\u00fc\u00e7\u00fck maymunla. Bonobonun bilinmedi\u011fi zamanlarda \u00e7ekilmi\u015f bir foto\u011fraf. Yerkes bu iki maymundan birinin, bildi\u011fi b\u00fct\u00fcn maymunlardan daha duyarl\u0131 ve empatik, hatta zeki oldu\u011funu s\u00f6ylemi\u015fti. Ona \u201cinsans\u0131 d\u00e2hi\u201d ad\u0131m takm\u0131\u015f ve Almost Human (Neredeyse \u0130nsan) kitab\u0131nda bol bol bu \u201c\u015fempanze\u201dden bahsetmi\u015fti; Bat\u0131ya ula\u015fm\u0131\u015f ilk canl\u0131 bonobolardan biriyle kar\u015f\u0131 kar\u015f\u0131ya oldu\u011funu bilmeden. (\u2026) Planckendael kolonisi, [bonobolar\u0131n] \u015fempanzelerle aralar\u0131ndaki fark\u0131 hemen ortaya seriyor \u00e7\u00fcnk\u00fc liderleri di\u015fi. Biyolog Jeroen Stevens, uzun y\u0131llar burada alfa di\u015fi olan demir leydinin ba\u015fka bir hayvanat bah\u00e7esine g\u00f6nderilmesiyle grup i\u00e7indeki atmosferin nas\u0131l rahatlad\u0131\u011f\u0131n\u0131 anlatt\u0131 bana. Di\u011fer bonobolar\u0131n \u00e7o\u011funa, \u00f6zellikle de erkeklere deh\u015fet salm\u0131\u015f. Yeni alfan\u0131n daha yumu\u015fak bir karakteri var. Hayvanat bah\u00e7eleri aras\u0131nda di\u015filerin de\u011fi\u015f-toku\u015f edilmesi do\u011fal bonobo \u015fablonuna uyan, yeni ve tavsiye edilen bir e\u011filim. Do\u011fada erkek yavrular anneleriyle birlikte kal\u0131rken, k\u0131zlar ba\u015fka yerlere g\u00f6\u00e7 eder. Senelerce hayvanat bah\u00e7eleri erkekleri ba\u015fka yerlere g\u00f6nderdi ve bu y\u00fczden annelerinin yoklu\u011funda s\u00fcrekli tacize u\u011frayan erkekler b\u00fcy\u00fck felaketler ya\u015fad\u0131. Bu zavall\u0131 erkekler genelde hayatlar\u0131n\u0131 kurtarabilmek i\u00e7in hayvanat bah\u00e7elerinin misafirlere a\u00e7\u0131k olmayan yerlerine \u00e7ekilip yapayaln\u0131z bir hayat s\u00fcrd\u00fcler. Erkekleri annelerinin yan\u0131nda tutarak ve ba\u011flar\u0131na sayg\u0131 duyarak pek \u00e7ok sorunun \u00f6n\u00fc al\u0131n\u0131yor. Bu da bonobolar\u0131n bar\u0131\u015f mele\u011fi olmad\u0131klar\u0131n\u0131 g\u00f6steriyor. Ama ayn\u0131 zamanda erkeklerin nas\u0131l \u201cana kuzusu\u201d olduklar\u0131n\u0131 da g\u00f6steriyor; herkesin pek ho\u015funa gitmeyecek bir \u015fey. Baz\u0131 erkekler \u201cm\u0131zm\u0131z\u201d erkekli anaerkil maymunlardan rahats\u0131z oluyor. Almanya\u2019da verdi\u011fim bir konferanstan sonra dinleyicilerim aras\u0131nda yer alan me\u015fhur, ya\u015fl\u0131 bir profes\u00f6r \u201cBu erkeklerin nesi var!\u201d diye hayk\u0131rm\u0131\u015ft\u0131. Antropolog ve biyologlar\u0131n bar\u0131\u015f\u00e7\u0131 bir primat akrabayla ilgilenmedi\u011fi, \u015fiddeti ve sava\u015f\u0131 vurgulamakla me\u015fgul oldu\u011fu bir d\u00f6nemde bilim sahnesine \u00e7\u0131kan bonobonun kaderidir bu. Kimse onlarla ne yapaca\u011f\u0131n\u0131 bilemedi\u011finden bonobolar h\u0131zla insan evrim edebiyat\u0131n\u0131n kara koyununa d\u00f6n\u00fc\u015ft\u00fc. Amerikal\u0131 bir antropolog, zaten soylar\u0131 t\u00fckenmeye y\u00fcz tuttu\u011fu i\u00e7in onlar\u0131 yok saymay\u0131 tavsiye edecek kadar ileri gitti. \u2013 Frans de Waal (Bonobo ve Ateist, ISBN: 9789753421065)", "tags": ["cinsiyete \u00f6zg\u00fc konular", "Eteneli-memeliler alts\u0131n\u0131f\u0131 (Eutheria)", "hayvan davran\u0131\u015flar\u0131 (etoloji)", "hayvanbilim (zooloji)", "Memeliler s\u0131n\u0131f\u0131 (Mammalia)", "primatoloji", "toplumbilim (sosyoloji)"]},
{"source": "bilimfili.com", "url": "https://bilimfili.com/beyindeki-duygusal-karar-verme-mekanizmasi/", "category": "psikoloji", "date": "21 Temmuz 2016", "title": "Beyindeki Duygusal Karar Verme Mekanizmas\u0131", "content": "Diyelim ki, daha \u00e7ok paraya ihtiya\u00e7 duydu\u011funuzu d\u00fc\u015f\u00fcn\u00fcyorsunuz veya \u00f6zel bir durumdan dolay\u0131 bu paraya ger\u00e7ekten ihtiyac\u0131n\u0131z var. Bunun ger\u00e7ekle\u015fmesi i\u00e7in deneyebilece\u011finiz yasal yollardan birisi de y\u00fcksek maa\u015fl\u0131 bir i\u015fe girmek ancak bu hipotetik i\u015fte gece ge\u00e7 saatlere kadar veya hafta sonlar\u0131 da dahil \u00e7al\u0131\u015fman\u0131z isteniyor. Benzer \u015fekilde bir hedef hem istenilen hem de uyumsuz oldu\u011fu zaman, psikolojik bir ikilem olan yakla\u015fma-uzakla\u015fma \u00e7at\u0131\u015fmas\u0131 ya\u015far\u0131z. Bu \u00e7at\u0131\u015fma s\u0131ras\u0131nda beynimiz; tam da bu i\u015f i\u00e7in \u00f6zelle\u015fmi\u015f bir devreyi harekete ge\u00e7irerek zor ve duygusal olan bir tak\u0131m kararlar\u0131 almam\u0131z\u0131 sa\u011flar. \u0130\u015fte bu sinirsel devre de \u2018striozom\u2019 denen yap\u0131larda ba\u015flay\u0131p, bu yap\u0131larda son buluyor. Peki striozomlar nedir? Bu sinir h\u00fccresi k\u00fcmeleri, striatum denen ve \u00f6d\u00fcl gibi motivasyonlar ile davran\u0131\u015flar\u0131m\u0131z aras\u0131ndaki koordinasyonu ayarlamas\u0131 ile bilinen b\u00fcy\u00fck bir beyin b\u00f6lgesi boyunca da\u011f\u0131lm\u0131\u015f olan k\u00fc\u00e7\u00fck fonksiyonel k\u0131s\u0131mlard\u0131r. Ancak striozomlar nispeten k\u00fc\u00e7\u00fck ve beynin \u00fcst kabuk k\u0131sm\u0131n\u0131n \u00e7ok alt\u0131nda olan b\u00f6lgeler oldu\u011fu i\u00e7in, ara\u015ft\u0131rmac\u0131lar bu b\u00f6lgeyi fMRI ile g\u00f6r\u00fcnt\u00fcleme noktas\u0131nda zorluk ya\u015f\u0131yordu. MIT\u2019deki McGovern Beyin Ara\u015ft\u0131rma Enstit\u00fcs\u00fc ara\u015ft\u0131rmac\u0131lar\u0131, daha \u00f6nceki y\u0131llarda ger\u00e7ekle\u015ftirdikleri \u00e7al\u0131\u015fmalarla beynin \u00f6n lobunun kabu\u011fu olan prefrontal korteks b\u00f6lgesinden sinir h\u00fccrelerinin striozomlara ba\u011fland\u0131\u011f\u0131n\u0131 g\u00f6stermi\u015fti. Ventromedial prefrontal korteks k\u0131sm\u0131n\u0131n da \u00f6rne\u011fin; de\u011fer tayini, duygusal kararlar ve oto-kontrol karar mekanizmalar\u0131nda etkili bir b\u00f6lge oldu\u011fu biliniyor. Bu ba\u011flant\u0131 striozomlar\u0131n da duygusal kararlar al\u0131n\u0131rken aktifle\u015fti\u011fine i\u015faret ediyordu. Dolay\u0131s\u0131yla bu hipotez maymunlar \u00fczerinde yap\u0131lan deneylerle test edildi ve yakla\u015fma-uzakla\u015fma \u00e7at\u0131\u015fmas\u0131 s\u0131ras\u0131nda, insanlarda striozomlar\u0131 hedefleyen b\u00f6lgeye tekab\u00fcl eden medial prefrontal b\u00f6lgelerinin se\u00e7ici bi\u00e7imde aktifle\u015fti\u011fi g\u00f6zlemlendi. MIT ara\u015ft\u0131rmac\u0131lar\u0131, s\u0131\u00e7anlar\u0131 be\u015f farkl\u0131 davran\u0131\u015f deneyine tabi tutarak beyin b\u00f6lgelerini daha detayl\u0131 olarak tespit etmeye giri\u015fti. Bu davran\u0131\u015fsal g\u00f6revlerden d\u00f6rd\u00fcnde s\u0131\u00e7anlar\u0131n g\u00f6rece basit kararlar vermeleri beklenirken, bir tanesinde ara\u015ft\u0131rmac\u0131lar daha karma\u015f\u0131k bir yakla\u015fma-uzakla\u015fma \u00e7at\u0131\u015fmas\u0131 senaryosunu denedi. Bu labirent deneyinde s\u0131\u00e7anlar\u0131n iki se\u00e7enek aras\u0131nda se\u00e7im yapmas\u0131 gerekiyordu: sevdikleri yo\u011fun \u00e7ikolata ve sevmedikleri parlak \u0131\u015f\u0131k m\u0131; yoksa daha az yo\u011fun \u00e7ikolata ile rahats\u0131z edici olmayan mat \u0131\u015f\u0131k m\u0131? 2014 ve 2015 y\u0131l\u0131 i\u00e7inde ger\u00e7ekle\u015ftirilen bu deneyler \u00fczerinden yap\u0131lan g\u00f6zlemler ve veri analizleri ara\u015ft\u0131rmac\u0131lar\u0131 bu be\u015f teste yeni bir boyut eklemeye itti. Baz\u0131 labirent denemeleri s\u0131ras\u0131nda direkt olarak s\u0131\u00e7anlar\u0131n kortikal h\u00fccrelerine parlak \u0131\u015f\u0131k verilerek, striozomlar\u0131n\u0131n a\u00e7\u0131k ve kapal\u0131 konumlar\u0131 aras\u0131nda de\u011fi\u015fiklik yap\u0131lmas\u0131 sa\u011fland\u0131. Optogenetik olarak bilinen son y\u0131llar\u0131n en g\u00f6zde ve kesin sonu\u00e7lar \u00fcretilmesini sa\u011flayan ara\u015ft\u0131rma y\u00f6ntemi ve alan\u0131, b\u00f6ylelikle duyusal karar verme mekanizmas\u0131 i\u00e7in de ba\u015far\u0131 ile uygulanm\u0131\u015f oldu. Bu parametrenin eklenmesi ile tekrarlanan deneyler, ilk d\u00f6rt basit testte striozomlar\u0131n a\u00e7\u0131k veya kapal\u0131 olmas\u0131n\u0131n karar verme mekanizmas\u0131na etkili olmad\u0131\u011f\u0131n\u0131 ancak yakla\u015fma-uzakla\u015fma \u00e7at\u0131\u015fmas\u0131n\u0131n bulundu\u011fu be\u015finci testte striozomlar\u0131n \u00f6nemli rol oynad\u0131\u011f\u0131 tespit edildi. Elde edilen sonu\u00e7lar bir araya getirildi\u011finde striozomlar\u0131n, beyin kabu\u011fundan (korteks) gelen duygusal ve duyusal bilgileri absorbe ederek bu bilgileri karar olu\u015fturulmas\u0131nda kullanan b\u00f6lgecikler oldu\u011fu kan\u0131s\u0131na var\u0131ld\u0131.\nAyn\u0131 sinirsel devrenin \u2018substantia nigra\u2019 ad\u0131ndaki dopamin-i\u00e7eren h\u00fccreleri bar\u0131nd\u0131ran bir orta beyin b\u00f6lgesini de i\u00e7erdi\u011fi d\u00fc\u015f\u00fcn\u00fcl\u00fcyordu. Ara\u015ft\u0131rmac\u0131lar\u0131n \u00f6ne s\u00fcrd\u00fc\u011f\u00fc \u00fczre; striozom taraf\u0131ndan tetiklendi\u011finde substantia nigra h\u00fccreleri, dopamin salg\u0131s\u0131 yolu ile karar-verme davran\u0131\u015flar\u0131 veya tutumlar\u0131 \u00fczerinde uzun vadeli etkiler \u00fcretebiliyor.", "tags": ["beyin", "d\u00fc\u015f\u00fcnceler", "duygular", "karar verme mekanizmas\u0131"]},
{"source": "bilimfili.com", "url": "https://bilimfili.com/baskici-ailelerin-cocuklari-yalanciligi-icsellestiriyorlar/", "category": "psikoloji", "date": "27 A\u011fustos 2016", "title": "Bask\u0131c\u0131 Ailelerin \u00c7ocuklar\u0131 Yalanc\u0131l\u0131\u011f\u0131 \u0130\u00e7selle\u015ftiriyorlar", "content": "Ebeveynlerin, \u00e7ocuklar\u0131na olan davran\u0131\u015flar\u0131 aileden aileye farkl\u0131l\u0131k g\u00f6sterir. Kimi ebeveynler olduk\u00e7a kat\u0131 ve disiplinli iken, kimileri de \u00e7ocuklar\u0131n\u0131 daha serbest b\u00fcy\u00fct\u00fcr. Tabii ki kat\u0131l\u0131k ve arkada\u015fl\u0131k aras\u0131ndaki dengeyi de kurmay\u0131 ba\u015farm\u0131\u015f bir\u00e7ok ebeveyn de vard\u0131r. Fakat bu yaz\u0131da de\u011finece\u011fimiz \u015fey, kat\u0131 ebeveynlik. \u00c7ocuklar\u0131n sosyal-bili\u015fsel geli\u015fimleri \u00fczerine \u00e7al\u0131\u015fan ve bu alanda olduk\u00e7a tan\u0131nm\u0131\u015f bir bilim insan\u0131 olan, McGill University\u2019den Victoria Talwar\u2019\u0131n \u00f6nc\u00fcl\u00fck etti\u011fi yeni bir ara\u015ft\u0131rmaya g\u00f6re, \u00e7ocuklar\u0131na olan davran\u0131\u015flar\u0131, koyduklar\u0131 kurallar, verdikleri cezalar a\u00e7\u0131s\u0131ndan kat\u0131 olan ebeveynlerin bu otoriter davran\u0131\u015flar\u0131, \u00e7ocuklar\u0131n\u0131 yalanc\u0131ya d\u00f6n\u00fc\u015ft\u00fcr\u00fcyor olabilir. Bir ba\u015fka deyi\u015fle herhangi bir kabahat ve istek i\u00e7in ka\u00e7\u0131n\u0131lmaz ceza ve yasak atmosferi yaratmak, \u00e7ocuklar\u0131n bu ceza ve yasaklardan s\u0131yr\u0131lmak i\u00e7in yalan s\u00f6ylemesine sebep oluyor. Bilim insanlar\u0131 yapt\u0131klar\u0131 ara\u015ft\u0131rma kapsam\u0131nda, efektif gen\u00e7 yalanc\u0131lar\u0131 belirlemek i\u00e7in tasarlanm\u0131\u015f \u2018\u2019R\u00f6ntgencilik Oyunu\u2019\u2019 ad\u0131n\u0131 verdikleri bir test geli\u015ftirdiler. Bu testi, birisi olduk\u00e7a kat\u0131 kurallara ve di\u011feri de daha esnek kurallara sahip iki okuldaki \u00f6\u011frencilere uygulad\u0131lar. \u00d6\u011frencilerden, bu test kapsam\u0131nda arkalar\u0131ndaki g\u00fcr\u00fclt\u00fc yapan nesneyi bakmadan tahmin etmelerini istediler. Bu tahmin oyunundaki \u00f6nemli nokta ise \u00e7\u0131kard\u0131\u011f\u0131 sesten ne oldu\u011fu tahmin edilecek nesnelerin sonuncusunun do\u011fal sesinden \u00e7ok daha farkl\u0131 bir ses \u00e7\u0131kart\u0131yor olmas\u0131. Yani test uygulanan bireyin ilk nesneleri tahmin etmesi kolay iken son nesneyi tahmin etmesi i\u00e7in g\u00f6z ucuyla bakmas\u0131 gerekiyor. \u00d6rne\u011fin e\u011fer son nesne basketbol topu ise ve bu toptan \u00e7\u0131kan ses kumbara sesi ise bu nesnenin ne oldu\u011funu tahmin eden \u00e7ocu\u011fun g\u00f6z ucuyla nesnenin ne oldu\u011funa bakt\u0131\u011f\u0131 \u00e7\u0131kar\u0131m\u0131 kolayl\u0131kla yap\u0131labilir. \u00c7al\u0131\u015fmadaki bir di\u011fer detay da tahmin oyunu s\u0131ras\u0131nda odada yeti\u015fkin bulunmamas\u0131. Yani kapal\u0131 bir odada yap\u0131lan deney s\u0131ras\u0131nda, \u00e7ocuk i\u00e7eride b\u0131rak\u0131l\u0131p nesnelerin ne oldu\u011funa bakmadan tahmin oyununu oynamas\u0131 isteniyor. Ara\u015ft\u0131rman\u0131n bulgular\u0131na g\u00f6re, bask\u0131c\u0131 \u00e7evrelerde yeti\u015fen \u00e7ocuklar hile yapt\u0131klar\u0131nda ve kendilerine hile yap\u0131p yap\u0131lmad\u0131\u011f\u0131 soruldu\u011funda, bir anda olduk\u00e7a efektif yalanc\u0131lara d\u00f6n\u00fc\u015f\u00fcyorlar. Daha serbest \u00e7evrelerde yeti\u015fen \u00e7ocuklar\u0131n baz\u0131lar\u0131 da yalana ba\u015fvursa da yalana ba\u015fvuran \u00e7ocuklar\u0131n oran\u0131 serbest \u00e7evrelerde b\u00fcy\u00fcyen \u00e7ocuklarda daha dengeli. Yalana ba\u015fvuran \u00e7ocuklar\u0131n neredeyse tamam\u0131 cezadan korktuklar\u0131nda ger\u00e7e\u011fi bir \u015fekilde sapt\u0131rmaya \u00e7al\u0131\u015f\u0131yorlar. Fakat, ironik bir \u015fekilde, bask\u0131c\u0131 ailede ya da\u00a0bask\u0131c\u0131 okul ortam\u0131nda b\u00fcy\u00fcyen \u00e7ocuklar, ciddi \u015fekilde yalan s\u00f6ylemede daha ba\u015far\u0131l\u0131lar. \u0130lgin\u00e7 olan \u015fu ki; yalan s\u00f6ylemek, ister do\u011fal olarak ortaya \u00e7\u0131km\u0131\u015f olsun ister aileden ve \u00e7evreden kaynaklans\u0131n, asl\u0131nda pek de k\u00f6t\u00fc bir \u015fey de\u011fil. Asl\u0131nda bir \u00e7ocuk yalan s\u00f6yledi\u011fi zaman, bu bir kusurun g\u00f6stergesi de\u011fil. Bir \u00e7ocu\u011fun yalan s\u00f6yleyebiliyor olmas\u0131, o \u00e7ocu\u011fun \u00f6nemli psikolojik yetenekleri geli\u015ftiriyor oldu\u011funun\u00a0bir i\u015fareti. Yani bir \u00e7ocu\u011fun bili\u015fsel yetenekleri ile birini kand\u0131rabiliyor olmas\u0131n\u0131n aras\u0131nda ciddi bir ba\u011flant\u0131 var. Bu durum hem \u00e7ocu\u011fun do\u011frusal olmayan d\u00fc\u015f\u00fcnebilme yetene\u011fini hem de iyi \u00e7al\u0131\u015fan bir i\u015fler belle\u011fi oldu\u011funu g\u00f6steriyor. Tabii ki yalan\u0131n\u0131n arkas\u0131nda durabiliyor ve ger\u00e7e\u011fi saklamaya devam edebiliyor olmas\u0131 gerekiyor. Talwar ve \u00e7al\u0131\u015fma arkada\u015flar\u0131n\u0131n geli\u015ftirdi\u011fi, yalan\u0131n geli\u015fimsel modeline g\u00f6re; \u00e7ocuklar ilk olarak 2 ya\u015f civar\u0131ndayken birincil yalanlar\u0131 s\u00f6ylemeye ba\u015flarlar. Bu yalanlar gelenlikle ufak hatalar\u0131 gizlemek i\u00e7in s\u00f6ylenir fakat ebeveynler taraf\u0131ndan pek de ciddiye al\u0131nmaz ve inand\u0131r\u0131c\u0131 de\u011fildir. 4 ya\u015f\u0131ndan itibaren ise \u00e7ocuklar ikincil yalanlar\u0131 s\u00f6ylemeye ba\u015flarlar. \u0130kincil yalanlar birincil yalanlara k\u0131yasla daha detayl\u0131d\u0131r ve su\u00e7lay\u0131c\u0131 ki\u015finin ki\u015fili\u011fi, davran\u0131\u015f\u0131 ve zihniyetine g\u00f6re tasarlanm\u0131\u015ft\u0131r. Bu yalanlar, birincil yalanlara g\u00f6re daha inand\u0131r\u0131c\u0131 olabilir. \u00dc\u00e7\u00fcnc\u00fcl yalanlar ise 7-8 ya\u015f civar\u0131nda\u00a0ortaya \u00e7\u0131kar. Bu yalanlar, daha inand\u0131r\u0131c\u0131 olmas\u0131 i\u00e7in ger\u00e7eklerle i\u00e7 i\u00e7e ge\u00e7mi\u015f ve hikayele\u015ftirilmi\u015f \u015fekilde tasarlan\u0131rlar. Yalan\u0131n bu erken evreleri, \u00e7ocu\u011funuzun di\u011fer \u00e7ocuklardan daha zeki oldu\u011funun bir g\u00f6stergesi olabilir. Ba\u015far\u0131l\u0131 bir \u015fekilde yalan s\u00f6ylemek; duygusal zekay\u0131, konu\u015fmay\u0131, v\u00fccut dili yeteneklerini iyi kullanmay\u0131 ve empatik manip\u00fclasyonu bar\u0131nd\u0131r\u0131r. Bir \u00e7ocuk iyi yalan s\u00f6yleyebiliyorsa, bu sizi \u00e7ok da korkutmas\u0131n. Tabii ki \u00e7ocu\u011fun do\u011frular\u0131 s\u00f6ylemesini ve hatta yalan s\u00f6ylemeye ihtiyac\u0131 olmadan ya\u015famas\u0131n\u0131 \u00f6\u011f\u00fctlemek olduk\u00e7a \u00f6nemli. Fakat iyi yalanc\u0131 \u00e7ocuklar\u0131n olduk\u00e7a zeki ve ba\u015far\u0131l\u0131 olabilecekleri ihtimalini de g\u00f6z ard\u0131 etmemek gerekiyor. Kaynaklar ve \u0130leri Okuma:", "tags": ["aile", "\u00e7ocuklar (pedagoji & pediatri)", "yalanc\u0131l\u0131k"]},
{"source": "bilimfili.com", "url": "https://bilimfili.com/sosyal-insan-beyni/", "category": "psikoloji", "date": "3 A\u011fustos 2016", "title": "Sosyal \u0130nsan Beyni", "content": "\u0130nsan\u0131n sosyal bir varl\u0131k olmas\u0131n\u0131n do\u011fal bir sonucu olarak ortaya \u00e7\u0131kan t\u00fcm disiplinler, sosyal medya gibi bireysel-kitle ileti\u015fim ara\u00e7lar\u0131, toplum olma ko\u015fullar\u0131 ve normlar\u0131 ayn\u0131 \u015fekilde insan beyninin de sosyal oldu\u011funun bir g\u00f6stergesidir. Sosyal etkile\u015fim her ne kadar insani tecr\u00fcbeler i\u00e7in zorunlu olsa da, her zaman kolay anla\u015f\u0131labilir bir konu de\u011fildir. Aksine sosyalli\u011fin ve sosyal ili\u015fkilerdeki etkile\u015fimlerin beyindeki mekanizmalarla nas\u0131l kaydedildi\u011fi, beyinde nas\u0131l i\u015flendi\u011fi ve de\u011ferlendirildi\u011fi, ne t\u00fcr duygu-durumsal sonu\u00e7lar ortaya \u00e7\u0131kard\u0131\u011f\u0131 halen ara\u015ft\u0131r\u0131lmakta olan geni\u015f bir alan\u0131 olu\u015fturmaktad\u0131r. Beynimiz; ald\u0131\u011f\u0131 birtak\u0131m uyar\u0131lar\u0131 elektriksel sinyallere \u00e7eviren n\u00f6ronlar\u0131n etkile\u015fimi ile \u00e7al\u0131\u015fmaktad\u0131r. Sosyal davran\u0131\u015f bi\u00e7imlerin belirleyicisi olan uyaranlar da g\u00f6rme, i\u015fitme, koku ve hatta dokunma duyular\u0131 arac\u0131l\u0131\u011f\u0131 ile beynimize iletilir ve i\u015flenir. Her bir uyar\u0131c\u0131 sinyal beynimizin \u00f6zelle\u015fmi\u015f bir b\u00f6lgesinde i\u015flenip de\u011ferlendirilse de asl\u0131nda sosyal bili\u015f ve sosyal etkile\u015fim beynin neredeyse tamam\u0131n\u0131 i\u015flevsel olarak gerektirir diyebiliriz. \u00d6rne\u011fin, insanlarla ilgili g\u00f6rsel uyar\u0131lara de\u011finecek olursak, fusiform gyrus adl\u0131 beyin b\u00f6lgesi y\u00fcz tan\u0131ma s\u00fcrecini y\u00f6netirken, sa\u011f s\u00fcperior temporal sulcus b\u00f6lgesi birisinin bize bakt\u0131\u011f\u0131n\u0131 tespit etmemizi sa\u011flar. G\u00f6rme duyusunun i\u015flendi\u011fi, beyin kabu\u011funun oksipital korteks b\u00f6lgesinin belli bir k\u0131sm\u0131 ise ba\u015fka insan v\u00fccutlar\u0131n\u0131 g\u00f6zlemlememizi sa\u011flar. Bu beyin b\u00f6lgelerinin, g\u00fc\u00e7l\u00fc ve etkili duygular\u0131m\u0131z\u0131 d\u00fczenleyen amigdala b\u00f6lgesi ile etkile\u015fim halinde olmas\u0131 da g\u00f6rd\u00fcklerimizin bizde yaratt\u0131\u011f\u0131 ani duygu-durumsal tecr\u00fcbenin edinilmesini sa\u011flamaktad\u0131r. Beynimiz ayn\u0131 zamanda insan seslerini \u00f6zellikle ay\u0131rt etmeye odaklanm\u0131\u015ft\u0131r. Sinir h\u00fccrelerinden olu\u015fmu\u015f ve insanlar\u0131n yakla\u015f\u0131k y\u00fczde 90\u2019\u0131nda beynin sol taraf\u0131nda bulunan bir n\u00f6ron a\u011f\u0131 yaln\u0131zca dili anlamland\u0131rmak ve i\u015fitmek \u00fczere g\u00f6revlidir. Benzer bir a\u011f sistemi de \u00f6l\u00e7\u00fcy\u00fc, ek tonlar\u0131 ve konu\u015fulan \u015feye eklenen vurgu gibi de\u011fi\u015fkenleri tespit edebilmek \u00fczere ayn\u0131 y\u00fczde ile beynin sa\u011f\u0131nda konu\u00e7lanm\u0131\u015ft\u0131r. Dokunma duyusu ise \u00fczerinden al\u0131nan uyar\u0131lar\u0131 bilgi birimleri olarak insula b\u00f6lgesine kaydeder ve bu b\u00f6lge de ayn\u0131 zamanda duygusal tepkiler \u00fcretilmesini sa\u011flayabilir. Bunlara ek olarak koku duyusu b\u00fcy\u00fck oranda limbik sistem ad\u0131n\u0131 verdi\u011fimiz duygusal duyular\u0131 ve reg\u00fclasyonlar\u0131 y\u00f6neten a\u011f ile ili\u015fkilendirilmi\u015ftir. Do\u011fal olarak denilebilir ki, beynin bir\u00e7ok b\u00f6lgesi, \u00f6zellikle de ba\u015fka bir insan veya insanlarla etkile\u015fime girildi\u011fi anda aktif hale ge\u00e7mektedir. Sosyal etkile\u015fimlerde uyaran\u0131n al\u0131nmas\u0131ndan sonraki a\u015fama, bu sosyal sinyalin \u00f6neminin de\u011ferlendirilmesidir. Sosyal uyaranlara kar\u015f\u0131, beynin amigdala gibi spesifik baz\u0131 b\u00f6lgelerinde ilk izlenim diyebilece\u011fimiz duygusal tepkiler olu\u015fturulur.\nAmigdala bu anlamda bak\u0131ld\u0131\u011f\u0131nda, beyne gelen say\u0131s\u0131z uyaranlardan hangisinin dikkatimizi verece\u011fimiz kadar \u00f6nemli oldu\u011funa da karar veriyor gibi g\u00f6r\u00fcn\u00fcyor. Yap\u0131lan ara\u015ft\u0131rmalarda amigdala b\u00f6lgesi hasarl\u0131 olan insanlar\u0131n korkutucu y\u00fczleri tespit etmekte zorland\u0131klar\u0131, duygular\u0131n\u0131 anlamak \u00fczere ba\u015fkalar\u0131n\u0131n g\u00f6zlerine bakma davran\u0131\u015f\u0131nda bulunmad\u0131klar\u0131 kaydedilmi\u015fti. \u0130nsula b\u00f6lgesi farkl\u0131 uyaranlara duygusal de\u011ferler verme i\u015flevi i\u00e7in \u00f6nemli di\u011fer bir b\u00f6lge olarak biliniyor. \u0130nsula b\u00f6lgesi hasarl\u0131 insanlar\u0131n; bireyse hijyenlerine daha az \u00f6nem verdikleri, uygunsuz durumlar\u0131 daha az \u00f6nemsedikleri ve bu konudaki de\u011ferlendirme yetilerini kaybedebilmeleri, bu b\u00f6lge \u00fczerinde yap\u0131lan incelemelerin sonu\u00e7lar\u0131ndan baz\u0131lar\u0131d\u0131r. Bunlara ek olarak, orbitofrontal korteks adl\u0131 beyin kabu\u011fu alan\u0131 da, gelen sosyal uyaranlar\u0131n \u2018\u00f6d\u00fcl\u2019 olup olmad\u0131\u011f\u0131n\u0131n belirlenmesinde rol al\u0131yor. \u00d6rne\u011fin romantik bir ili\u015fki s\u0131ras\u0131nda y\u00fcksek bir aktiviteye sahip olan bu b\u00f6lge, sosyal ili\u015fkilerde t\u0131pk\u0131 accumbens \u00e7ekirde\u011fi b\u00f6lgesi gibi ho\u015fa giden hatta bir anlamda \u00e7\u0131kar\u0131m\u0131za olacak olan uyar\u0131lar\u0131n tespit edilmesini ve duygusal tepkiler \u00fcretilmesini sa\u011flamaktad\u0131r.", "tags": ["beyin", "insan davran\u0131\u015flar\u0131 (davran\u0131\u015f bilimleri)", "insanbilim (antropoloji)", "kitle psikolojisi", "toplumbilim (sosyoloji)"]},
{"source": "bilimfili.com", "url": "https://bilimfili.com/sinir-hucreleri-intiharin-ipuclarini-veriyor/", "category": "psikoloji", "date": "3 Eyl\u00fcl 2016", "title": "Sinir H\u00fccreleri \u0130ntihar\u0131n \u0130pu\u00e7lar\u0131n\u0131 Veriyor", "content": "Almanya Bochum \u00dcniversitesi b\u00fcnyesinde yap\u0131lan bir \u00e7al\u0131\u015fmaya g\u00f6re, belirli bir t\u00fcr beyin h\u00fccresi intihar e\u011filimi ile ba\u011flant\u0131l\u0131 olabilir. Kendi canlar\u0131na k\u0131yan insanlarda, insan\u0131n evrimi s\u00fcresince yo\u011funlu\u011fu ciddi derecede artm\u0131\u015f olan, b\u00fcy\u00fck mil \u015feklindeki von Economo n\u00f6ronlar\u0131ndan daha yo\u011fun bir miktarda bulunuyor. Ara\u015ft\u0131rmada, von Economo h\u00fccrelerinin yo\u011fun bir bi\u00e7imde bulundu\u011fu \u00f6n singulat korteks ve \u00f6n insula b\u00f6lgelerinin de aralar\u0131nda oldu\u011fu, psikolojik ac\u0131larla ba\u011flant\u0131l\u0131 bir sinir a\u011f\u0131na odaklan\u0131larak, intihar e\u011filiminin beyindeki k\u00f6kenleri analiz edildi. Bu h\u00fccreler dopamin, serotonin ve vazopresin gibi duygular\u0131 d\u00fczenlemeye yard\u0131mc\u0131 olan sinir ta\u015f\u0131y\u0131c\u0131lar\u0131 (\u0130ng. neurotransmitter) i\u00e7in alma\u00e7lar (resept\u00f6rler) ta\u015f\u0131yor. Bu h\u00fccreler, en yo\u011funu insanlarda olmak \u00fczere, balinalar, filler ve maymunlar gibi sosyal hayvanlarda y\u00fcksek oranlarda bulundu\u011fu i\u00e7in, bilim insanlar\u0131 utan\u00e7 gibi karma\u015f\u0131k sosyal duygularla da \u00f6zellikle ilgili olduklar\u0131n\u0131 d\u00fc\u015f\u00fcn\u00fcyorlar. Ekip, intihardan dolay\u0131 hayat\u0131n\u0131 kaybeden 9 hasta ile kalp krizi gibi do\u011fal nedenlerden hayat\u0131n\u0131 kaybeden 30 hastadaki von Economo n\u00f6ronlar\u0131n\u0131n yo\u011funluklar\u0131n\u0131 kar\u015f\u0131la\u015ft\u0131rd\u0131lar. B\u00fct\u00fcn deneklere, klinik olarak \u015fizofreni veya bipolar bozukluk te\u015fhisi konulmu\u015ftu. Ara\u015ft\u0131rmac\u0131lar, hangi hastal\u0131\u011fa sahip olduklar\u0131ndan ba\u011f\u0131ms\u0131z olarak, bu n\u00f6ronlar\u0131n intihardan hayat\u0131n\u0131 kaybedenlerde, di\u011ferlerine g\u00f6re daha yo\u011fun olarak bulundu\u011funu tespit ettiler. Bochum \u00dcniversitesi Hastanesi\u2019nden evrimsel psikiyatrist ve sinirbilimci Martin Br\u00fcne ve \u00e7al\u0131\u015fma arkada\u015flar\u0131, bulgular\u0131n\u0131 PLoS ONE dergisinin web sayfas\u0131nda yay\u0131mlad\u0131lar. Br\u00fcne\u2019e g\u00f6re, e\u011fer von Economo h\u00fccreleri empati, su\u00e7luluk ve utan\u00e7 gibi karma\u015f\u0131k duygular\u0131n i\u015flenmesinde rol oynuyorsa, bunlardan fazla miktarda bulunmas\u0131 baz\u0131 durumlarda duygusal bozukluklar\u0131 tetikliyor olabilir. Bu da intihara e\u011filim ile aralar\u0131ndaki ba\u011f\u0131 a\u00e7\u0131klayabilir. Y\u00fcksek yo\u011funluktaki von Economo n\u00f6ronlar\u0131n\u0131n her zaman intihara neden olmas\u0131 gerekmedi\u011fini s\u00f6yleyen Br\u00fcne, \u201c\u0130yi bir empati yetene\u011fine sahip olmak \u00e7o\u011fu zaman kesinlikle avantajl\u0131d\u0131r; fakat baz\u0131 \u00f6zel ko\u015fullar alt\u0131nda zararl\u0131 etkileri de olabilir.\u201d diyor. Bu h\u00fccrelerin duygular ve bilin\u00e7 \u00fczerindeki etkilerine dair gelecekte yap\u0131lacak \u00e7al\u0131\u015fmalar, intihar e\u011filimlerini belirleme y\u00f6ntemlerine \u0131\u015f\u0131k tutabilir. \u00a0 Kaynak: Scientific American, \u201cNeurons Offer Clues to Suicide\u201c\n < http://www.scientificamerican.com/article/suicide-cells/ > \u0130lgili Makale: Neuroanatomical Correlates of Suicide in Psychosis: The Possible Role of von Economo Neurons. DOI: 10.1371/journal.pone.0020936\n < http://journals.plos.org/plosone/article?id=10.1371%2Fjournal.pone.0020936 >", "tags": ["Bipolar (\u0130ki-kutuplu) bozukluk", "intihar", "zihinsel hastal\u0131klar (psikopatoloji)"]},
{"source": "bilimfili.com", "url": "https://bilimfili.com/gulumseyen-bebek-maymunlar-gulmenin-kokeni/", "category": "psikoloji", "date": "6 A\u011fustos 2016", "title": "G\u00fcl\u00fcmseyen Yavru Maymunlar ve G\u00fclmenin K\u00f6keni", "content": "\u0130nsan ve \u015fempanze yavrular\u0131, uyurken bazen g\u00fcl\u00fcmsemeyi and\u0131ran y\u00fcz hareketleri yapar ve hatta o \u015fekilde kal\u0131rlar. Bu y\u00fcz ifadeleri veya y\u00fcz ekspresyonlar\u0131 (bu konu \u00f6zelinde spontane g\u00fcl\u00fcmsemeler olarak tan\u0131mlanabilir), ger\u00e7ek g\u00fcl\u00fcmsemelerin ve hatta kahkahalar\u0131n evrimsel k\u00f6keni olarak tahayy\u00fcl ediliyor. Kyoto University\u2019deki Primate Research Institute ara\u015ft\u0131rmac\u0131lar\u0131 bu y\u00fcz ifadesinin uyku s\u0131ras\u0131nda olu\u015fmas\u0131n\u0131n, yaln\u0131zca insan ve \u015fempanze gibi y\u00fcksek primatlarda ger\u00e7ekle\u015fmedi\u011fini, ayn\u0131 \u015fekilde evrim a\u011fac\u0131nda daha uzak bir akrabalar\u0131 olan Japon makaklar\u0131n\u0131n yavrular\u0131nda da g\u00f6r\u00fcld\u00fc\u011f\u00fcn\u00fc ortaya koydu. Ara\u015ft\u0131rman\u0131n yazar\u0131 Masaki Tomonaga, yakla\u015f\u0131k bir on y\u0131l \u00f6nce \u015fempanze yavrular\u0131n\u0131n\u00a0spontane g\u00fcl\u00fcmseme davran\u0131\u015f\u0131 g\u00f6sterdiklerini tespit ettiklerini belirtiyor. O g\u00fcnden beri de evrimsel olarak daha uzak akrabalar\u0131nda da benzer davran\u0131\u015f\u0131 g\u00f6zlemleyen ara\u015ft\u0131rmac\u0131lar, g\u00fcl\u00fcmsemenin ve g\u00fclme davran\u0131\u015f\u0131n\u0131n k\u00f6keninin en az\u0131ndan 30 milyon \u00f6nceye dayand\u0131\u011f\u0131n\u0131 \u00f6ne s\u00fcr\u00fcyor. Bu da bug\u00fcnk\u00fc t\u00fcm maymunlar\u0131n ve bizim direkt olarak atam\u0131z olan primatlar\u0131n yay\u0131lmaya ba\u015flad\u0131\u011f\u0131 canl\u0131lara kadar uzand\u0131\u011f\u0131 anlam\u0131na geliyor. Ara\u015ft\u0131rman\u0131n ba\u015f yazar\u0131 Fumito Kawakami ise yeni do\u011fmu\u015f makak yavrular\u0131n\u0131, rutin sa\u011fl\u0131k\u00a0check-uplar\u0131 s\u0131ras\u0131ndaki uykular\u0131nda g\u00f6zlemledi. Bu check-uplar\u0131n \u00e7ok uzun s\u00fcrebildi\u011fini ve yeni do\u011fan yavrular\u0131n arada bir uykuya ihtiya\u00e7 duyabildi\u011fini belirten Kawakami, uyku s\u0131ras\u0131ndaki davran\u0131\u015flar\u0131n ara\u015ft\u0131r\u0131lmas\u0131 i\u00e7in bunun \u00e7ok iyi bir f\u0131rsat oldu\u011funu s\u00f6yledi. Totalde 58 spontane g\u00fcl\u00fcmseme davran\u0131\u015f\u0131n\u0131 bu makak yavrular\u0131ndan\u00a07 tanesinde \u2013 her biri en az bir kez bu davran\u0131\u015f\u0131 g\u00f6sterdi- g\u00f6zlemlemeyi ba\u015fard\u0131. Kawakami\u2019ye g\u00f6re; spontane makak g\u00fcl\u00fcmsemeleri; insan yavrular\u0131nki\u00a0ile kar\u015f\u0131la\u015ft\u0131r\u0131lacak olursa\u00a0genellikle k\u0131sa, tek bir yana do\u011fru olan spazmlar \u015feklinde ger\u00e7ekle\u015fiyor. \u0130ki \u00f6nemli benzerlik de var: \u0130kisi de d\u00fczensiz REM uykusu aral\u0131\u011f\u0131nda ger\u00e7ekle\u015fiyor ve ikisi de ortalamada simetrik iki tarafl\u0131 g\u00fcl\u00fcmsemelere oranla daha fazla tek y\u00f6ne do\u011fru g\u00fcl\u00fcmseme davran\u0131\u015f\u0131 g\u00f6steriyor. Temel farkl\u0131l\u0131k ise g\u00fcl\u00fcmsemelerin makak yavrular\u0131nda\u00a0\u00e7ok daha k\u0131sa olmas\u0131yd\u0131. Ara\u015ft\u0131rmada bahsi ge\u00e7en, yavru\u00a0maymun ve primatlar\u0131n ortak davran\u0131\u015f\u0131 olan uykuda g\u00fcl\u00fcmseme y\u00fcz ifadesi \u00fczerine al\u0131nm\u0131\u015f bir kay\u0131t. Telif : Kyoto University Primate Research Institute Mevcut ara\u015ft\u0131rmada, yavru\u00a0g\u00fcl\u00fcmsemeleri hakk\u0131ndaki teorilere kar\u015f\u0131l\u0131k spontane yavru\u00a0g\u00fcl\u00fcmsemelerinin \u015fempanzelerde ve Japon maymunlar\u0131nda bir mutluluk ifadesi olmad\u0131\u011f\u0131, daha \u00e7ok uysall\u0131k ve teslimiyet\u00e7ili\u011fin bir g\u00f6stergesi olarak ekspres edildi\u011fi \u00f6ne s\u00fcr\u00fcl\u00fcyor.\u00a0Ara\u015ft\u0131rma ekibi, spontane g\u00fcl\u00fcmseme davran\u0131\u015flar\u0131n\u0131n yanak kaslar\u0131n\u0131n geli\u015fimini sa\u011flayan veya geli\u015fmesi ile ortaya \u00e7\u0131kan refleksler olabilece\u011fini de belirtiyor. O halde g\u00fclme ifadeleri ve g\u00fcl\u00fcmsemek yaln\u0131zca maymun ve primatlara \u00f6zg\u00fc bir davran\u0131\u015f m\u0131? Tomonaga, cevab\u0131n hay\u0131r olma ihtimaline kar\u015f\u0131 \u2018ihtimaller dahilinde ba\u015fka canl\u0131 gruplar\u0131n\u0131n da olabilece\u011fini\u2019 d\u00fc\u015f\u00fcn\u00fcyor. Tomonaga konu ile ilgili olarak yapt\u0131\u011f\u0131 a\u00e7\u0131klamada : \u201cFarelerin g\u0131d\u0131kland\u0131klar\u0131nda g\u00fcld\u00fcklerine dair, k\u00f6peklerin haz ve zevk g\u00f6stergesi y\u00fcz ifadeleri \u00fcretebildiklerine dair vaka raporlar\u0131 mevcut. Bu durum, bir\u00e7ok memeli yeni do\u011fan yavrusunun spontane g\u00fcl\u00fcmseme olu\u015fturabilece\u011fine, bu da g\u00fcl\u00fcmsemenin daha eski bir evrimsel k\u00f6kene dayand\u0131\u011f\u0131na i\u015faret ediyor olabilir.\u201d dedi. Makale Referans : Fumito Kawakami, Masaki Tomonaga, Juri Suzuki. The first smile: spontaneous smiles in newborn Japanese macaques (Macaca fuscata). Primates, 2016; DOI: 10.1007/s10329-016-0558-7", "tags": ["Eteneli-memeliler alts\u0131n\u0131f\u0131 (Eutheria)", "g\u00fclmek", "hayvan davran\u0131\u015flar\u0131 (etoloji)", "hayvanbilim (zooloji)", "insan davran\u0131\u015flar\u0131 (davran\u0131\u015f bilimleri)", "insan evrimi", "insanbilim (antropoloji)", "Memeliler s\u0131n\u0131f\u0131 (Mammalia)", "primatoloji"]},
{"source": "bilimfili.com", "url": "https://bilimfili.com/ozgur-irade-bir-yanilsama-mi/", "category": "psikoloji", "date": "21 A\u011fustos 2016", "title": "\u00d6zg\u00fcr \u0130rade Bir Yan\u0131lsama m\u0131?", "content": "Bir sandalyede oturdu\u011funuzu hayal edin, kolunuzu \u00f6ylesine bir \u015fekilde yerle\u015ftiriyorsunuz. Bildi\u011finiz kadar\u0131yla kolunuzu bir bi\u00e7imde tutmak i\u00e7in karar veriyorsunuz ve o bi\u00e7ime sokuyorsunuz. Karar veriyorsunuz, o bi\u00e7ime sokuyorsunuz. Karar veriyorsunuz, o bi\u00e7ime sokuyorsunuz\u2026 Peki ya bir sonraki hareketinizi planlamadan\u00a0g\u00fczel g\u00fczel oturdu\u011funuzu fark etseniz? Peki ya ger\u00e7ekten de kararlar\u0131m\u0131z bilincimiz hen\u00fcz fark\u0131nda bile olmadan bilin\u00e7alt\u0131m\u0131z taraf\u0131ndan veriliyorsa? Bu d\u00fc\u015f\u00fcnceler 1980lere kadar uzanan ara\u015ft\u0131rmalar\u0131n neden oldu\u011fu sorular. Yap\u0131lan pek \u00e7ok ara\u015ft\u0131rma sinirbilimi camias\u0131nda \u00f6zg\u00fcr iradenin bir ill\u00fczyondan ba\u015fka bir \u015fey olmad\u0131\u011f\u0131 tart\u0131\u015fmalar\u0131na sebep oldu. Bu yakla\u015f\u0131ma g\u00f6re, eylemlerimiz \u00e7o\u011funlukla bilin\u00e7alt\u0131ndan belirleniyor. Niyetlerimizin bilin\u00e7li olarak fark\u0131nda oldu\u011fumuzda, se\u00e7imlerimize dair genellikle makul a\u00e7\u0131klamalar geli\u015ftirebiliriz, fakat bu durum tamamen ge\u00e7mi\u015fe y\u00f6neliktir. Beyin aktivitemize kar\u015f\u0131 gelerek kararlar alan \u201chayalet bir mekanizma\u201d s\u00f6z konusu de\u011filse ve beyin aktivitemizin bir sonucuysak, peki bu nas\u0131l m\u00fcmk\u00fcn olabilir? Yine de \u00f6zg\u00fcr irade i\u00e7in \u00f6l\u00fcm \u00e7anlar\u0131n\u0131n \u00e7ald\u0131\u011f\u0131n\u0131 s\u00f6yleyemeyiz. Beynimizin fark\u0131nda oldu\u011fumuzdan daha fazlas\u0131n\u0131 yap\u0131yor olu\u015funa dair cezbedici deliller s\u00f6z konusu olsa da \u00f6zg\u00fcr irade hala var olabilir. Ne var ki hen\u00fcz kan\u0131tlanabilmi\u015f de\u011fil. Biz insanlar, g\u00fcnl\u00fck ya\u015fant\u0131m\u0131za bilin\u00e7li se\u00e7imler geli\u015ftirdi\u011fimizi d\u00fc\u015f\u00fcn\u00fcr\u00fcz.\u00a0Ger\u00e7ekte ise olduk\u00e7a geni\u015f bir yelpazede de\u011fi\u015fkenlik g\u00f6steren bilin\u00e7siz aktiviteler y\u00fcr\u00fct\u00fcr\u00fcz. Dartmouth University\u2019den sinirbilimci Thalia Wheatley; beynimizin yapt\u0131\u011f\u0131 bir\u00e7ok \u015feyin bilin\u00e7siz oldu\u011funu, s\u00f6ylemek \u00fczere oldu\u011fumuz her kelimenin fark\u0131nda olmad\u0131\u011f\u0131m\u0131z\u0131, \u00f6rne\u011fin mutfakta y\u00fcr\u00fcrken ayaklar\u0131m\u0131z\u0131n sendelemedi\u011fi ger\u00e7ekli\u011finin bilincinde olmad\u0131\u011f\u0131m\u0131z\u0131 s\u00f6yl\u00fcyor. Fakat, bu aktiviteler beynimizin \u201cotomatik pilot\u201d halinde yapt\u0131\u011f\u0131 aktivitelerdir. Peki ya a\u00e7\u0131k\u00e7a verdi\u011fimiz kararlar ve maksatl\u0131 olarak yapt\u0131\u011f\u0131m\u0131z \u015feyler s\u00f6z konusu oldu\u011funda? 1986\u2019da psikolog Benajmin Libet taraf\u0131ndan y\u00fcr\u00fct\u00fclen bir dizi deney; \u201cbilin\u00e7li\u201d se\u00e7imlerimizin pek de bilin\u00e7li olmayabilece\u011fini ortaya koydu. Libet bu deneylerde, kat\u0131l\u0131mc\u0131lardan, d\u00f6nen kadran\u0131 ile bir saati izlemelerini ve ara s\u0131ra ve rastgele olarak kollar\u0131n\u0131 bir bi\u00e7ime sokmalar\u0131n\u0131 istedi. (Sonraki deneyler bir butona basma ve di\u011fer benzer hareketlerle s\u00fcrd\u00fcr\u00fcld\u00fc.) Daha sonra kat\u0131l\u0131mc\u0131lardan kollar\u0131n\u0131 hareket ettirmeye karar verdiklerinde saat kadran\u0131n\u0131n nerede oldu\u011funu belirlemeleri istendi. B\u00fct\u00fcn bunlar s\u00fcrerken ara\u015ft\u0131rmac\u0131lar kat\u0131l\u0131mc\u0131lar\u0131n beyin aktivitelerini elektroansefalografi (EEG) ile g\u00f6r\u00fcnt\u00fcledi. Deneyler sonucunda kat\u0131l\u0131mc\u0131lar\u0131n kollar\u0131n\u0131 \u201cistedikleri\u201d bir bi\u00e7ime sokmalar\u0131na dair hareket ettirmeye karar verdikleri an\u0131n, asl\u0131nda bu hareketi ger\u00e7ekle\u015ftirdikleri andan yakla\u015f\u0131k 200 milisaniye \u00f6nce oldu\u011fu bulgusuna ula\u015f\u0131ld\u0131. \u015ea\u015f\u0131rt\u0131c\u0131 bir bi\u00e7imde, beynin motor b\u00f6lgelerindeki elektriksel aktivite, hareketten 550 milisaniye \u00f6nce y\u00fckselmeye ba\u015fl\u0131yordu \u2014 yani hareket ettirmeye dair bilin\u00e7li karardan yakla\u015f\u0131k 350 milisaniye \u00f6nce. Bu durumun determinizmin (belirlenimcilik) beyin versiyonu gibi oldu\u011funu s\u00f6yleyen\u00a0Bernstein Center for\u00a0Computational Neuroscience\u2019dan sinirbilimci John-Dylan Haynes \u015f\u00f6yle diyor: \u201cBeyin sizin i\u00e7in bir karar haz\u0131rl\u0131yor, sonra siz bunu bilincinize \u00e7\u0131kar\u0131rken, zarlar zaten at\u0131lm\u0131\u015f oluyor.\u201d 2008 y\u0131l\u0131nda, Haynes ve beraberindeki ekip y\u00fcr\u00fctt\u00fckleri bir \u00e7al\u0131\u015fmada, kat\u0131l\u0131mc\u0131lara sa\u011f ellerindeki ya da sol ellerindeki bir butona basmalar\u0131 aras\u0131nda bir se\u00e7im sunulurken, kat\u0131l\u0131mc\u0131lar\u0131n beyinleri fMRI tekni\u011fi ile tarand\u0131. Burada ara\u015ft\u0131rmac\u0131lar, Libet\u2019in \u00e7al\u0131\u015fmas\u0131ndaki motor-planlama b\u00f6lgelerinin \u00f6tesinde ne t\u00fcr bir beyin aktivitesi ger\u00e7ekle\u015fti\u011fini \u00f6\u011frenmek istediler. Taramalar neticesinde ara\u015ft\u0131rmac\u0131lar, ki\u015finin butona basma se\u00e7iminin bilincinde olmas\u0131ndan daha \u00f6nce beyinde iki b\u00f6lgenin (bu b\u00f6lgelerdeki kan ak\u0131\u015f\u0131n\u0131n h\u0131zlanmas\u0131 \u015feklinde) aktifle\u015fti\u011fi bulgusuna eri\u015ftiler. Bu b\u00f6lgelerden birisi, genellikle y\u00f6netsel kontrollerde kullan\u0131lan prefrontal korteksin \u00f6n k\u0131sm\u0131ndaki Brodman 10. b\u00f6lge iken, di\u011fer aktif b\u00f6lge ise duyusal entegrasyondan sorumlu paryetal korteksin bir k\u0131sm\u0131yd\u0131. Daha da \u00e7arp\u0131c\u0131 olan\u0131 ise bu b\u00f6lgeler, harekete dair bilin\u00e7li bir se\u00e7im yap\u0131lmadan en az 7 saniye \u00f6nce aktifle\u015fiyordu. Bu da daha \u00f6nce \u00f6l\u00e7\u00fclen motor-planlama b\u00f6lgelerindeki 350 milisaniyelik aral\u0131ktan yakla\u015f\u0131k 20 kat daha fazlayd\u0131. Dahas\u0131, fMRI tekni\u011fi de hafif bir zaman ertelemesini i\u00e7erir, dolay\u0131s\u0131yla bu durum aktivitenin bilin\u00e7li karar noktas\u0131ndan neredeyse 10 saniye \u00f6nce ger\u00e7ekle\u015fti\u011fi anlam\u0131na geliyor. Ayr\u0131ca ara\u015ft\u0131rmac\u0131lar, yaln\u0131zca beyin aktivitesine dayanarak %60 tutarl\u0131l\u0131kla ki\u015finin buton se\u00e7imine dair tahmin geli\u015ftirebildiler. Bu deneyler \u00f6zg\u00fcr iradenin varl\u0131\u011f\u0131na dair \u015f\u00fcpheleri art\u0131r\u0131rken, yine de eylemleriniz i\u00e7in bilin\u00e7alt\u0131n\u0131z\u0131 sorumlu tutmaya ba\u015flamam\u0131z gerekti\u011fini ortaya koymuyor. \u00d6ncelikle \u00e7al\u0131\u015fmalardan elde edilen \u00e7\u0131kar\u0131mlar\u0131n tart\u0131\u015fmaya a\u00e7\u0131k oldu\u011funu belirtelim. Sam Harris gibi bir\u00e7ok sinirbilimci, se\u00e7imlerimizin genlerimiz ve \u00e7evremizin kompleks etkile\u015fimi taraf\u0131ndan ve dolay\u0131s\u0131yla da kontrol\u00fcm\u00fcz d\u0131\u015f\u0131nda y\u00fcr\u00fct\u00fcld\u00fc\u011f\u00fcn\u00fc ileri s\u00fcr\u00fcyor. Harris\u2019in 2012 y\u0131l\u0131nda \u00e7\u0131kard\u0131\u011f\u0131 \u201c\u00d6zg\u00fcr \u0130rade -FreeWill\u201d isimli kitab\u0131nda \u015fu c\u00fcmleye yer veriliyor: \u201cYapmaya karar verdi\u011finiz \u015feyi yapabilirsiniz, fakat neyi yapmaya karar verece\u011finize karar veremezsiniz.\u201d\u00a0 Wheatley de \u00f6zg\u00fcr iradenin var oldu\u011fu konusuna \u015f\u00fcpheli yakla\u015f\u0131yor ve \u015f\u00f6yle diyor: \u201cSizi, siz yapan n\u00f6ronlar\u0131n\u0131zd\u0131r. Beyniniz hakk\u0131nda d\u00fc\u015f\u00fcnd\u00fc\u011f\u00fcn\u00fczde, \u00f6zg\u00fcr iradenin nerede devreye girdi\u011fini d\u00fc\u015f\u00fcnmek olduk\u00e7a g\u00fc\u00e7 bir hal al\u0131r.\u201d\u00a0Hatta Wheatley\u2019ye g\u00f6re bilin\u00e7li olmak bile \u00f6zg\u00fcr iradeyi teminat alt\u0131na alm\u0131yor. Di\u011ferleri ise bu kadar ikna olmu\u015f durumda de\u011filler. Florida State University\u2019den filozof ve \u201cBilim Neden \u00d6zg\u00fcr \u0130radeyi \u00c7\u00fcr\u00fctm\u00fc\u015f De\u011fil \u2013 Why Science Hasn\u2019t Disproved Free Will\u201d (Oxford University Press, 2014) kitab\u0131n\u0131n yazar\u0131 Alfred Mele; bug\u00fcne kadar \u00f6zg\u00fcr iradeyi bertaraf eden bir deneyin yap\u0131lmad\u0131\u011f\u0131n\u0131 ileri s\u00f6yl\u00fcyor. Mele\u2019ye g\u00f6re, e\u011fer ki\u015fi akl\u0131 ba\u015f\u0131nda, ger\u00e7ek\u00e7i ve zorlanmam\u0131\u015f birisiyse bir karar verebilir ve dolay\u0131s\u0131yla \u00f6zg\u00fcr irade sahibidir. D\u00fc\u015f\u00fcnce ise \u015fu; bilin\u00e7li bir se\u00e7ime sebep olan her \u015fey \u2013d\u0131\u015fsal etkiler, beyin aktivitesi, \u00f6nceki deneyimler\u2013 olsa da insanlar yine de farkl\u0131 bir se\u00e7imde bulunabilirler. Mele\u2019ye g\u00f6re; ihtimaller \u00e7evreden ve di\u011fer \u015feylerden etkilenebilir, ancak bir karar verdi\u011finizde, se\u00e7im yapabilece\u011finiz farkl\u0131 yollar s\u00f6z konusu olabilir. Karar verme s\u00fcrecimizin bu karar\u0131n fark\u0131nda olu\u015fumuzdan \u00e7ok daha \u00f6nce ba\u015flad\u0131\u011f\u0131 a\u00e7\u0131k. Fakat a\u00e7\u0131k olmayan bir \u015fey var; o da bu s\u00fcrecin durdurulup durdurulamayaca\u011f\u0131. Dolay\u0131s\u0131yla bu deneylerin \u00f6zg\u00fcr iradeyi bertaraf etti\u011fini s\u00f6yleyemiyoruz. Haynes \u015fu soruyu soruyor: \u201cHerhangi bir anda bu s\u00fcrece m\u00fcdahale edebilir misiniz? Bu s\u00fcreci durdurma \u015fans\u0131n\u0131z nedir?\u201d \u015eu s\u0131ralar Haynes ve ekip arkada\u015flar\u0131 bu konuda bir \u201cpeer-reviewed\u201d \u00e7al\u0131\u015fmas\u0131 yay\u0131nlama s\u00fcrecindeler ve Haynes\u2019e g\u00f6re; \u015fu an elde edilen datalar\u0131n ortaya koydu\u011funa dayanarak insanlar\u0131n bu s\u00fcreci kontrol edebileceklerini s\u00f6yleyebiliriz. \u00d6zg\u00fcr irade var ya da yok, bizler eylemlerimiz \u00fczerinde s\u00f6z sahibi olmak \u00fczere \u015fekillenmi\u015f durumday\u0131z. Fakat b\u00fct\u00fcn bu \u00f6zg\u00fcr irade tart\u0131\u015fmalar\u0131 bir \u00f6nem arz ediyor \u00e7\u00fcnk\u00fc insanlar\u0131n kendi davran\u0131\u015flar\u0131ndan sorumlu olmad\u0131klar\u0131n\u0131 d\u00fc\u015f\u00fcnmeleri olduk\u00e7a farkl\u0131 \u015fekilde davranmalar\u0131na sebep olabilir. 2008 y\u0131l\u0131nda y\u00fcr\u00fct\u00fclen\u00a0Psychological Science\u2018da yay\u0131mlanan bir \u00e7al\u0131\u015fmada kat\u0131l\u0131mc\u0131lardan bilgisayar \u00fczerinde bir matematik testine dahil olmalar\u0131 istendi. Bir bilgisayar hatas\u0131ndan kaynakl\u0131 olarak, kat\u0131l\u0131mc\u0131lara her sorudan \u00f6nce \u201cspace bar\u201d tu\u015funa h\u0131zl\u0131 bir bi\u00e7imde basmazsalar sorunun cevab\u0131n\u0131n ekranda g\u00f6r\u00fcnece\u011fi anlat\u0131ld\u0131. Testten \u00f6nce de kat\u0131l\u0131mc\u0131lar\u0131n baz\u0131lar\u0131na bilimin \u00f6zg\u00fcr iradenin var olmad\u0131\u011f\u0131n\u0131 ortaya koydu\u011funu anlatan makaleler okutuldu. \u00d6zg\u00fcr iradenin olmad\u0131\u011f\u0131 konusunda makaleler okutulan kat\u0131l\u0131mc\u0131lar\u0131n sorular ekrana geldi\u011finde \u201cspace bar\u201d tu\u015funa basma noktas\u0131nda hile yapmaya daha yatk\u0131n olduklar\u0131 g\u00f6zlemlendi. Benzer \u00e7al\u0131\u015fmalar ise di\u011fer baz\u0131 k\u00f6t\u00fc davran\u0131\u015flara i\u015faret ediyor. 2009 y\u0131l\u0131nda Florida State University\u2019den psikolog Roy Baumeister taraf\u0131ndan y\u00fcr\u00fct\u00fclen bir \u00e7al\u0131\u015fmada, insanlara \u00f6zg\u00fcr irade sahibi olmad\u0131klar\u0131 anlat\u0131ld\u0131\u011f\u0131nda, insanlar\u0131n di\u011ferlerine kar\u015f\u0131 daha agresif davranma e\u011filimi g\u00f6sterdikleri, di\u011fer ki\u015finin ac\u0131 soslu yemek sevmedi\u011finin s\u00f6ylenmesine ra\u011fmen ki\u015fiye ac\u0131 sos verdikleri g\u00f6r\u00fcld\u00fc. Di\u011fer taraftan, 2014 y\u0131l\u0131nda Psychological Science\u2019da yay\u0131mlanan bir \u00e7al\u0131\u015fmada\u00a0\u00f6zg\u00fcr iradenin olmad\u0131\u011f\u0131na dair inanc\u0131n ayn\u0131 zamanda, insanlar\u0131n daha az cezaland\u0131r\u0131c\u0131 olma e\u011filimi g\u00f6stermelerine ve intikam alma hissinin daha az olmas\u0131 yakla\u015f\u0131m\u0131na sebep oldu\u011fu g\u00f6r\u00fcld\u00fc. Wheatley\u2019ye g\u00f6re, insanlarla y\u00fczle\u015fip onlara \u201cSen \u00f6zg\u00fcr iradeye sahip de\u011filsin.\u201d demek\u00a0onlar\u0131\u00a0\u00e7ok k\u00f6t\u00fc davranmaya\u00a0da\u00a0daha merhametli olmaya da s\u00fcr\u00fckleyebilir. Sinirbilimi a\u00e7\u0131s\u0131ndan bir sonraki ad\u0131m, belki de daha kompleks kararlara dair bir ara\u015ft\u0131rmaya giri\u015fmek olmal\u0131. Libet ve Haynes benzeri \u00e7al\u0131\u015fmalar\u0131n kritik edilmesi se\u00e7imlerin \u00e7ok ilkel olmas\u0131ndan kaynakl\u0131 hafif kalabilir. Dolay\u0131s\u0131yla daha kompleks se\u00e7imleri derinlemesine ele alan \u00e7al\u0131\u015fmalara ihtiyac\u0131m\u0131z var.", "tags": ["bilin\u00e7", "bilin\u00e7alt\u0131"]},
{"source": "bilimfili.com", "url": "https://bilimfili.com/yeni-hafiza-fazi/", "category": "psikoloji", "date": "3 Aral\u0131k 2016", "title": "Yeni Bir Haf\u0131za Faz\u0131 Ke\u015ffedildi", "content": "Haf\u0131za \u00fczerine \u00e7al\u0131\u015fan ara\u015ft\u0131rmac\u0131lar, bir kognitif belirsizli\u011fe daha \u0131\u015f\u0131k tutan geli\u015fmelere imza att\u0131lar. Normal \u015fartlarda, yeni tan\u0131\u015ft\u0131\u011f\u0131m\u0131z bir insan\u0131n ismini birka\u00e7 saniye boyunca i\u015fler bellek denen (working memory) mekanizma ile ilgili n\u00f6ronlar\u0131n ileti ba\u015flatmas\u0131 ve aktive olmas\u0131yla saklar\u0131z. E\u011fer bu insan sizin i\u00e7in \u00f6nemli ise birka\u00e7 g\u00fcn sonra ismi de uzun-s\u00fcreli belle\u011finize kaydedilir. Bunun i\u00e7in de bir tak\u0131m n\u00f6ronlar\u0131n\u0131z\u0131n ba\u011flant\u0131lar\u0131 kal\u0131c\u0131 olarak de\u011fi\u015ftirilir ve ismi kaydetmek i\u00e7in bu patern korunur. Peki, acaba bu isim bilgisi, k\u0131sa s\u00fcreli haf\u0131zadan uzun-s\u00fcreli haf\u0131zaya nas\u0131l ge\u00e7er? Ya da aradaki saatler ve g\u00fcnler s\u00fcrebilen ge\u00e7i\u015f s\u0131ras\u0131nda (i\u015fler haf\u0131zadan \u00e7\u0131k\u0131p, uzun s\u00fcreli haf\u0131zaya kaydedilene kadar ge\u00e7en s\u00fcre) nerede konu\u00e7lan\u0131r? Ara\u015ft\u0131rmalar\u0131 Science\u00a0dergisinde yay\u0131mlanan bilimciler, haf\u0131zan\u0131n yeniden do\u011fabildi\u011fini ortaya koydu. Yap\u0131lan g\u00f6zlemler de, artan n\u00f6ral aktivite olmadan var olabilen yeni bir i\u015fler bellek faz\u0131na i\u015faret ediyor. Ara\u015ft\u0131rmac\u0131lar\u0131n \u00f6ncelikli uzun-s\u00fcreli haf\u0131za \u015feklinde isimlendirdikleri bu faz benzer \u00e7al\u0131\u015fmalar\u0131n bulgular\u0131 ile son derece yak\u0131n bi\u00e7imde \u00f6rt\u00fc\u015f\u00fcyor. \u00d6zellikle de, \u00a0konvansiyonel i\u015fler-haf\u0131zan\u0131n s\u00fcresini doldurmas\u0131ndan sonra bile, edinilen bilginin \u00a0n\u00f6ronlar\u0131n aras\u0131nda bulunan sinapslarda saklanabildi\u011fini ve korunabildi\u011fini g\u00f6steren inceleme ile sonu\u00e7lar tamamen ayn\u0131 g\u00f6r\u00fcn\u00fcyor. Ke\u015ffin niteli\u011finin son derece \u00fcst d\u00fczeyde oldu\u011funu belirtmekte de fayda var. \u00c7\u00fcnk\u00fc, asl\u0131nda orada olmas\u0131 gerekti\u011fini bildi\u011fimiz ancak nerede ve ne \u015fekilde mevcut oldu\u011funu bilmedi\u011fimiz ve hatta \u00f6l\u00e7emedi\u011fimiz ara haf\u0131za faz\u0131 mevcut ara\u015ft\u0131rma ile ortaya \u00e7\u0131km\u0131\u015f oluyor. Ara\u015ft\u0131rmaya dahil olmayan Vanderbilt University\u2019den kognitif sinirbilimci Geoffrey Woodman\u2019a g\u00f6re; ke\u015ffedilen \u015fey teorik fizikte \u2018kara madde\u2019 yi g\u00f6zlemlemi\u015f olmakla ayn\u0131 \u00f6nem seviyesine sahip. Ara\u015ft\u0131rman\u0131n ger\u00e7ekle\u015fti\u011fi Madison\u2019daki University of Wisconsin\u2019den Nathan Rose ve \u00e7al\u0131\u015fma arkada\u015flar\u0131 ilk olarak g\u00f6n\u00fcll\u00fclere y\u00fczlerin kelimelerin veya noktalar\u0131n bir y\u00f6ne do\u011fru hareket etti\u011fi bir dizi slayt izletti. Sonu\u00e7taki n\u00f6ral aktiviteyi fMRI (fonksiyonel manyetik rezonans g\u00f6r\u00fcnt\u00fcleme) izleyen ara\u015ft\u0131rmac\u0131lar, bununla birlikte kendi kendine \u00f6\u011frenebilen algoritman\u0131n da yard\u0131m\u0131 ile her g\u00f6rsel ile ilgili olan beyin aktivitesini s\u0131n\u0131fland\u0131rabildiklerini ve birbirinden ay\u0131rabildiklerini g\u00f6sterdi. Daha sonra t\u00fcm bu g\u00f6rselleri kombinasyonlar halinde g\u00f6ren (bir y\u00fcz ve kelime birlikte g\u00f6sterilen slaytlarla) g\u00f6n\u00fcll\u00fclerin bu birimlerden yaln\u0131zca bir tanesine odaklanmalar\u0131 istendi. \u0130lk anda EEG \u00f6l\u00e7\u00fcmlerinde, iki par\u00e7an\u0131n da beyindeki aktivasyonuna ait izler g\u00f6r\u00fcl\u00fcrken, g\u00f6n\u00fcll\u00fclerin odaklanmad\u0131klar\u0131 k\u0131sma ait n\u00f6ral aktivitenin minimal seviyeye d\u00fc\u015f\u00fcr\u00fclerek unutulma faz\u0131na girdi\u011fi g\u00f6r\u00fcld\u00fc. Bu da hala, o par\u00e7a i\u00e7in de i\u015fler-belle\u011fin y\u00fcr\u00fcrl\u00fckte oldu\u011fu anlam\u0131na geliyor. Bununla birlikte\u00a0de g\u00f6n\u00fcll\u00fcler odaklanmad\u0131klar\u0131 k\u0131sm\u0131 birka\u00e7 saniye sonra hat\u0131rlayabiliyorlard\u0131. Ara\u015ft\u0131rmac\u0131lar bu uygulaman\u0131n akabinde transkraniyal manyetik stim\u00fclasyon (transcranial magnetic stimulation \u2013 TMS) ad\u0131 verilen ve hasar verici olmayan bir metot ile beyine h\u0131zla de\u011fi\u015fen manyetik alan\u0131n \u00fcretti\u011fi elektrik uyar\u0131 vermeyi denediler. Ayn\u0131 ipu\u00e7lar\u0131 ile testi g\u00f6n\u00fcll\u00fclere tekrar uygulayan bilimciler, her g\u00f6rselin beyinde yaratt\u0131\u011f\u0131 n\u00f6ral aktivasyon s\u00f6ner s\u00f6nmez geni\u015f TMS pulslar\u0131 uygulad\u0131. S\u00f6nm\u00fc\u015f olan ipucuna ait beyin aktivasyonu yinelenirken, beyinde latent fazda olan haf\u0131zan\u0131n bilin\u00e7 i\u00e7i duruma geri ta\u015f\u0131nabildi\u011fi de g\u00f6sterilmi\u015f oldu. Ne var ki, ara\u015ft\u0131rma; sinapslar\u0131n ve di\u011fer n\u00f6ronal \u00f6zelliklerin bu ikinci d\u00fczey i\u015fler haf\u0131zay\u0131 \u00a0nas\u0131l kurduklar\u0131n\u0131 ve koruduklar\u0131n\u0131 mekanizmas\u0131 ile ortaya koyam\u0131yor. Yine de, ko\u015fullardan ve mekanizmadan ba\u011f\u0131ms\u0131z olarak bu haf\u0131za faz\u0131n\u0131n da varl\u0131\u011f\u0131n\u0131n g\u00fcn y\u00fcz\u00fcne \u00e7\u0131kar\u0131lm\u0131\u015f olmas\u0131 hen\u00fcz ilk de olsa b\u00fcy\u00fck bir ad\u0131m olarak nitelendiriliyor. \u0130yi bilimsel ara\u015ft\u0131rmalar\u0131n, kendilerinden sonra daha fazla sorunun olu\u015fmas\u0131na sebep olduklar\u0131 bilinir. Burada edinilen haf\u0131za s\u00fcre\u00e7leri ile ilgili bilgilerin ve ileride \u00e7\u00f6z\u00fclmesi umulan bu ikincil i\u015fler-bellek faz\u0131n\u0131n, bir\u00e7ok n\u00f6rolojik kondisyona da \u2013 amnezi, epilepsi, \u015fizofreni gibi- yeni \u00e7\u00f6z\u00fcmler \u00fcretilebilmesinin \u00f6n\u00fcn\u00fc a\u00e7abilece\u011fi \u00f6n g\u00f6r\u00fcl\u00fcyor. Makale Referans: DOI: 10.1126/science.aal0446", "tags": ["bellek (haf\u0131za)", "beyin"]},
{"source": "bilimfili.com", "url": "https://bilimfili.com/bazi-insanlar-neden-cinsel-icerikli-mesajlar-gonderir/", "category": "psikoloji", "date": "31 A\u011fustos 2016", "title": "Baz\u0131 \u0130nsanlar Neden Cinsel \u0130\u00e7erikli Mesajlar G\u00f6nderir?", "content": "\u0130nsanlar birbirlerine neden cinsel i\u00e7erikli mesajlar ya da \u00e7\u0131plak foto\u011fraf ve\u00a0videolar i\u00e7eren mesajlar g\u00f6nderirler? K\u0131sa s\u00fcreli bir ili\u015fki i\u00e7in, cinsel i\u00e7erikli mesajlar g\u00f6ndermek, istedi\u011finiz \u015feye ya da en az\u0131ndan denedi\u011finiz \u015feye dair do\u011frudan niyeti belli etmek gibi g\u00f6r\u00fcnebilir. Fakat, California State University\u2019den\u00a0Rob Weisskirch taraf\u0131ndan y\u00fcr\u00fct\u00fclen bir ara\u015ft\u0131rmaya g\u00f6re, cinsel i\u00e7erikli mesajlar g\u00f6nderme durumu, asl\u0131nda taahh\u00fct edilmi\u015f ili\u015fkiler (resmi anlamda) i\u00e7erisinde daha fazla ortaya \u00e7\u0131kan bir durumdur. Baz\u0131 ara\u015ft\u0131rmalara g\u00f6re ise insanlar genellikle, romantik bir ili\u015fki i\u00e7erisinde bulunduklar\u0131 partnerleri taraf\u0131ndan bir \u015feye zorlanmalar\u0131n\u0131n ard\u0131ndan ya da partnerleriyle tart\u0131\u015fmaktan ka\u00e7\u0131nmak i\u00e7in cinsel i\u00e7erikli mesajlar g\u00f6nderme yoluna ba\u015fvuruyorlar. Dolay\u0131s\u0131yla, belki de endi\u015fe ve partnerinizin sizin hakk\u0131n\u0131zda ne d\u00fc\u015f\u00fcnd\u00fc\u011f\u00fcne dair kayg\u0131lanman\u0131z, sizi cinsel i\u00e7erikli mesajlar g\u00f6nderme gibi davran\u0131\u015flar\u0131 g\u00f6stermeye te\u015fvik edebilir. Teknolojinin ili\u015fkileri nas\u0131l etkiledi\u011fi \u00fczerine \u00e7al\u0131\u015fmalar y\u00fcr\u00fcten ve insan geli\u015fimi ara\u015ft\u0131rmac\u0131s\u0131 olan\u00a0Rob Weisskirch, insanlar\u0131n ili\u015fkileri hakk\u0131nda ya da partnerlerinin kendilerine dair ne d\u00fc\u015f\u00fcnd\u00fc\u011f\u00fcne dair endi\u015fe duyan insanlar\u0131n cinsel i\u00e7erikli mesaj g\u00f6ndermeye daha yatk\u0131n olup olmad\u0131klar\u0131n\u0131 anlamak istedi. \u0130li\u015fkilere dair ba\u015fl\u0131ca teorilerden birisi ba\u011flanma teorisi olarak isimlendirilir. Ba\u011flanma teorisine g\u00f6re, bir bebek olarak bak\u0131c\u0131n\u0131zla \u2014ya da bir bak\u0131c\u0131 olarak bebe\u011finizle\u2014 ili\u015fkilenme bi\u00e7iminiz sonraki hayat\u0131n\u0131zda ili\u015fkilere bak\u0131\u015f\u0131n\u0131z\u0131 \u015fekillendiriyor. E\u011fer bak\u0131c\u0131n\u0131z (anne, baba ya da ilgilenen kimse) sizin ihtiya\u00e7lar\u0131n\u0131za ayak uyduruyor ve hassas davran\u0131yorsa, bak\u0131c\u0131n\u0131za dair bir g\u00fcven ba\u011fl\u0131l\u0131\u011f\u0131 geli\u015ftirirsiniz. Yani, yak\u0131n ili\u015fkilerle rahat hissedersiniz, \u00e7\u00fcnk\u00fc bunu zaman\u0131nda deneyimlemi\u015fsinizdir. S\u0131k\u0131nt\u0131l\u0131 ya da a\u00e7 hissetti\u011finizde ya da \u00fc\u015f\u00fcd\u00fc\u011f\u00fcn\u00fczde, anneniz ya da baban\u0131z yan\u0131n\u0131zdad\u0131r. Bu deneyimden yola \u00e7\u0131karak da ili\u015fkilerin, g\u00fcvenli ve \u00e7ift tarafl\u0131 oldu\u011funu \u00f6\u011frendiniz ve ba\u011flanma endi\u015feniz de azald\u0131. Fakat, e\u011fer ki bak\u0131c\u0131n\u0131z ihtiya\u00e7lar\u0131n\u0131za kar\u015f\u0131l\u0131k vermediyse, dikkatsiz, ilgisiz ve \u00f6zensizse, dolay\u0131s\u0131yla da g\u00fcvensiz ba\u011flanma geli\u015ftirmeniz muhtemeldir. E\u011fer duygusal ya da fiziksel olarak (rahatl\u0131k gibi) istedi\u011finiz bir \u015fey kar\u015f\u0131lanmam\u0131\u015fsa, yeti\u015fkin oldu\u011funuzda ili\u015fkilere dair endi\u015feli yakla\u015f\u0131rs\u0131n\u0131z. \u0130li\u015fkilerin g\u00fcvenilmez olabilece\u011fini, yak\u0131n ili\u015fkilere yat\u0131r\u0131m yap\u0131lmayaca\u011f\u0131n\u0131 ve her \u015fekilde samimi olmaktan ka\u00e7\u0131nmak gerekti\u011fini d\u00fc\u015f\u00fcnebilirsiniz. Weisskirch ve beraberindeki ekip, yaln\u0131z kalmaktan korkan ya da fl\u00f6rt endi\u015fesi ya\u015fayan ya da ayn\u0131 zamanda ba\u011flanma bi\u00e7iminde g\u00fcvensiz ve tedirgin hisseden isanlar\u0131n cinsel i\u00e7erikli mesajlar g\u00f6ndermelerinin daha muhtemel olabilece\u011fi hipotezini kurdular. Ekip ayn\u0131 zamanda da bu yaln\u0131z ki\u015filerin, ili\u015fkileri netle\u015fmemi\u015f bile olsa romantik partnerlerine cinsel i\u00e7erikli mesajlar g\u00f6ndermelerinin daha muhtemel oldu\u011funu d\u00fc\u015f\u00fcn\u00fcyor. Ara\u015ft\u0131rmac\u0131lar, ili\u015fkisel endi\u015fenin cinsel i\u00e7erikli mesaj g\u00f6nderme davran\u0131\u015f\u0131n\u0131 nas\u0131l etkiledi\u011fine dair daha fazla bilgi sahibi olmak ad\u0131na 459 bek\u00e2r, heteroseks\u00fcel, lisans \u00f6\u011frencisine \u00e7evrimi\u00e7i bir \u00f6l\u00e7ek sundular. \u00d6l\u00e7ekte bulunan sorular, kat\u0131l\u0131mc\u0131lar\u0131n cinsel i\u00e7erikli mesaj g\u00f6nderme davran\u0131\u015flar\u0131n\u0131, ili\u015fki durumlar\u0131n\u0131n cinsel i\u00e7erikli mesajla\u015fma ihtiyac\u0131n\u0131, yaln\u0131z kalma korkular\u0131n\u0131, fl\u00f6rt endi\u015felerini ve ba\u011flanma bi\u00e7imlerini (g\u00fcvenli ya da g\u00fcvensiz) de\u011ferlendirmeyi kaps\u0131yordu. Kat\u0131l\u0131mc\u0131lar\u0131n yar\u0131s\u0131n\u0131n bir ili\u015fkisi yoktu ve yakla\u015f\u0131k %71\u2019i de kad\u0131n bireylerden olu\u015fuyordu. Analizler sonucunda, ekip, hali haz\u0131rda romantik bir ili\u015fki (k\u0131sa s\u00fcreli ya da uzun s\u00fcreli) i\u00e7erisinde bulunan ki\u015filerin, bir ili\u015fki i\u00e7inde bulunmayan bireylere k\u0131yasla daha fazla cinsel i\u00e7erikli mesajla\u015fma e\u011filimi g\u00f6sterdikleri bulgusuna ula\u015ft\u0131. \u00d6te yandan, cinsel i\u00e7erikli mesaj g\u00f6nderme davran\u0131\u015f\u0131n\u0131 sergileme e\u011filiminin cinsiyete ba\u011fl\u0131 bir farkl\u0131l\u0131k g\u00f6stermedi\u011fi, ancak erkeklerin kad\u0131nlara k\u0131yasla cinsel teklifler i\u00e7eren mesajlar g\u00f6ndermeye daha yatk\u0131n olduklar\u0131 g\u00f6r\u00fcld\u00fc. Bunun yan\u0131 s\u0131ra ekip, genel olarak, partnerin olumsuz de\u011ferlendirmesine dair korkudan (basit\u00e7e, partnerinizin sizin hakk\u0131n\u0131zda ne d\u00fc\u015f\u00fcnd\u00fc\u011f\u00fcne dair endi\u015fe) do\u011fan fl\u00f6rt endi\u015fesinin ve daha g\u00fcvenli bir ba\u011fl\u0131l\u0131k sahibi olman\u0131n (samimili\u011fe ve yak\u0131n ili\u015fkiye dair rahatl\u0131k) ki\u015finin cinsel i\u00e7erikli foto\u011fraf veya video ya da cinsel i\u00e7erikli bir yaz\u0131 i\u00e7eren mesaj g\u00f6nderme ihtimaline dair tahmin geli\u015ftirebilece\u011fi bulgusuna ula\u015ft\u0131. \u00d6te yandan ara\u015ft\u0131rmac\u0131lar; endi\u015fenin, insanlar\u0131 cinsel i\u00e7erikli mesajlar g\u00f6ndermeye te\u015fvik etti\u011fine dair bir bulguya ula\u015fmay\u0131 beklerken, yak\u0131n ili\u015fkideki rahatl\u0131\u011f\u0131n cinsel i\u00e7erikli mesajla\u015fma davran\u0131\u015f\u0131 ile ili\u015fkili oldu\u011funu g\u00f6r\u00fcnce \u015fa\u015fk\u0131nl\u0131k duyduklar\u0131n\u0131 belirtiyorlar. Ayr\u0131ca ekip, bu tarz bir mesajla\u015fman\u0131n netle\u015fmemi\u015f ili\u015fkilerde ortaya \u00e7\u0131kabilece\u011fini yani cinsel i\u00e7erikli mesajla\u015fman\u0131n fl\u00f6rtle\u015fmenin bir par\u00e7as\u0131 olabilece\u011fini d\u00fc\u015f\u00fcn\u00fcyorlard\u0131. Fakat, yak\u0131n ili\u015fki kurma konusunda rahat hisseden (g\u00fcvenli ba\u011flanma bi\u00e7imi) ve partnerlerinin kendileri hakk\u0131nda ne d\u00fc\u015f\u00fcnece\u011fi hakk\u0131nda endi\u015fe duyan insanlar\u0131n bu tarz mesajla\u015fmalara daha fazla ba\u015fvurdu\u011fu ortaya \u00e7\u0131kt\u0131. (Ancak e\u011fer ki ili\u015fkide bir miktar netlik s\u00f6z konusuysa.) Bu durum bize \u015funu anlat\u0131yor; insanlar, cinsel i\u00e7erikli mesajla\u015fma i\u00e7erisinde bulunarak partnerlerinin arzular\u0131n\u0131 \u2013ya da alg\u0131lanan arzular\u0131n\u0131\u2013 ho\u015f kar\u015f\u0131lam\u0131\u015f olarak d\u00fc\u015f\u00fcn\u00fclmek istiyor olabilirler. Ve ili\u015fkilerdeki yak\u0131nl\u0131k, samimiyet cinsel i\u00e7erikli mesajla\u015fman\u0131n ortaya \u00e7\u0131kmas\u0131na sebep olabilir. \u00d6te yandan ili\u015fkinin netli\u011fi artt\u0131k\u00e7a da bu mesajla\u015fma devam ediyor. G\u00f6r\u00fcn\u00fc\u015fe g\u00f6re, cinsel i\u00e7erikli mesajla\u015fma daha az utan\u00e7 verici bir hal alarak giderek bu tarz mesajla\u015fmada daha rahat hissetmeyi de ortaya \u00e7\u0131kar\u0131yor. B\u00f6ylelikle ki\u015fi, partnerinin cinsel i\u00e7erikli mesajla\u015fma istedi\u011fi alg\u0131s\u0131na kap\u0131l\u0131yor. (Burada alt\u0131n\u0131 \u00f6zellikle \u00e7izmemiz gereken bir nokta var; e\u011fer ki ili\u015fkide bir netlik s\u00f6z konusu ise.) Okur kitlemizin bili\u015f d\u00fczeyine g\u00fcvenimizden belirtme ihtiyac\u0131 duymuyoruz ancak yine de hat\u0131rlatmakta fayda var ki; taciz ile aradaki ince \u00e7izgiyi kaybetmeden, bu ara\u015ft\u0131rmaya dayanarak; biraz cinsel i\u00e7erikli mesajla\u015fman\u0131n ili\u015fkiler i\u00e7in k\u00f6t\u00fc olmayaca\u011f\u0131\u00a0s\u00f6ylenebilir. Kaynak ve \u0130leri Okuma:\n\u2013\u00a0Fraley, R. Chris. \u201cA brief overview of adult attachment theory and research.\u201dUniversity of Illinois (2010).\n\u2013\u00a0Weisskirch, Robert S., and Raquel Delevi. \u201c\u201cSexting\u201d and adult romantic attachment.\u201d Computers in Human Behavior 27, no. 5 (2011): 1697-1701.\n\u2013\u00a0Drouin, Michelle, Jody Ross, and Elizabeth Tobin. \u201cSexting: a new, digital vehicle for intimate partner aggression?.\u201d Computers in human behavior 50 (2015): 197-204.\n\u2013\u00a0Weisskirch, Robert S., Michelle Drouin, and Rakel Delevi. \u201cRelational anxiety and sexting.\u201d The Journal of Sex Research (2016): 1-9.\n\u2013\u00a0Weisskirch, R. Sexting might actually be a sign of a committed relationship. The Conversation.\u00a0https://theconversation.com/sexting-might-actually-be-a-sign-of-a-committed-relationship-61561", "tags": ["cinsellik", "insan davran\u0131\u015flar\u0131 (davran\u0131\u015f bilimleri)"]},
{"source": "bilimfili.com", "url": "https://bilimfili.com/temkinli-kopekler-kumarbaz-kurtlar/", "category": "psikoloji", "date": "3 Eyl\u00fcl 2016", "title": "Temkinli K\u00f6pekler, Kumarbaz Kurtlar", "content": "\u0130nsanlar da dahil olmak \u00fczere t\u00fcm hayvanlar ya\u015famlar\u0131 i\u00e7erisinde belirli kararlar\u0131 almak zorunda olduklar\u0131 durumlarla kar\u015f\u0131la\u015fabilirler. Bunlardan baz\u0131lar\u0131 se\u00e7eneklerden en az birinde risk ta\u015f\u0131yan, birtak\u0131m risklerin almak zorunda kal\u0131nd\u0131\u011f\u0131 kararlar olabilir. Bu davran\u0131\u015f bi\u00e7imi a\u00e7\u0131s\u0131ndan de\u011ferlendirildi\u011finde bir\u00e7ok insan \u2018b\u00fcy\u00fck kumarbaz\u2019 say\u0131lmaz: \u00c7o\u011fumuz davran\u0131\u015fsal olarak elimizdeki bir paray\u0131 (paran\u0131n alt ve \u00fcst limitleri de\u011fi\u015fkenlik g\u00f6sterse de) y\u00fczde elli \u015fansla iki kat\u0131n\u0131 kazanma u\u011fruna riske atmay\u0131z. \u015eimdi ise Avusturya\u2019daki University of Vienna ve Wolf Science Centre (Kurt Bilim Merkezi) ara\u015ft\u0131rmac\u0131lar\u0131, i\u015f kumara veya riskli davran\u0131\u015flara geldi\u011finde k\u00f6peklerin de insanlara benzer bir ihtiyatl\u0131 ve temkinli bir yakla\u015f\u0131m geli\u015ftirdiklerini saptad\u0131. Buna kar\u015f\u0131l\u0131k ara\u015ft\u0131rmaya g\u00f6re, kurtlarda durum tam tersi. Avusturya, Ernstbrunn\u2019daki Wolf Science Center ara\u015ft\u0131rmac\u0131lar\u0131 kumarbazl\u0131k veya ba\u015fka bir deyi\u015fle kumar davran\u0131\u015f\u0131 e\u011filimlerini test etmek ve kar\u015f\u0131la\u015ft\u0131rmak i\u00e7in yedi kurt ve yedi k\u00f6pek \u00fczerinde bir \u00e7al\u0131\u015fma ger\u00e7ekle\u015ftirdi. Ara\u015ft\u0131rmalar\u0131n\u0131 frontiers in Psychology\u2019de yay\u0131mlayan ara\u015ft\u0131rmac\u0131lar tamam\u0131 k\u00f6pekgillerden olan bu hayvanlar\u0131 bir masan\u0131n \u00fczerinde duran ters \u00e7evrilmi\u015f kaseler aras\u0131nda se\u00e7im yapmak zorunda b\u0131rakt\u0131. (Deney s\u0131ras\u0131nda hayvanlar patileri veya a\u011f\u0131zlar\u0131 ile dokunarak hangi kaseyi a\u00e7mak istediklerini belirtmi\u015f oluyordu.) Elbette bu ara\u015ft\u0131rman\u0131n hayvanlar\u0131n e\u011fitilmesi a\u00e7\u0131s\u0131ndan bir \u00f6n haz\u0131rl\u0131\u011f\u0131 ger\u00e7ekle\u015ftirildi. \u00d6ncelikle deneyde kullan\u0131lacak t\u00fcm hayvanlara (ba\u011f\u0131ml\u0131 veya ba\u011f\u0131ms\u0131z \u00f6n yarg\u0131 olu\u015fmamas\u0131 i\u00e7in) ilk kasede her zaman hayvanlar i\u00e7in yavan ve lezzetsiz bir yiyecek olaca\u011f\u0131 \u00f6\u011fretildi. Hemen takip eden ikinci kasenin alt\u0131nda ise ya lezzetli bir par\u00e7a et veya yenemez bir ta\u015f -y\u00fczde 50 ihtimalle- bulunuyordu. \u0130lk kasede ne oldu\u011funu bilen toplam 14 hayvan i\u00e7inde kurtlar deneylerin y\u00fczde 80\u2019inde ikinci kaseyi, yani riskli se\u00e7ene\u011fi se\u00e7erken k\u00f6pekler ise denemelerin yaln\u0131zca y\u00fczde 58\u2019inde riskli yolu tercih etti. G\u00f6zle g\u00f6r\u00fcl\u00fcr ve \u00f6nemli derecedeki bu riskli kumar davran\u0131\u015f\u0131n\u0131n temelinde nas\u0131l bir evrimsel neden ve psikolojik mekanizma yatt\u0131\u011f\u0131 ise ara\u015ft\u0131rmac\u0131lar taraf\u0131ndan cevap aranan sorulardan biriydi. Makalede de belirtildi\u011fi \u00fczere k\u00f6pekler, kurtlara g\u00f6re daha temkinli davrand\u0131klar\u0131 bir do\u011fay\u0131 \u2018yapay se\u00e7ilim\u2019 yolu ile son 20 ila 30 bin y\u0131l i\u00e7inde evrimle\u015ftirdi. \u0130nsanlar\u0131n h\u0131zl\u0131\u00a0ve se\u00e7ici bi\u00e7imde etkili oldu\u011fu bu yapay se\u00e7ilim yolu ile evrilme s\u00fcrecinde k\u00f6pekler avlanma ko\u015fulundan, gezerek yiyece\u011fini arama ve insan at\u0131klar\u0131n\u0131 bulma ko\u015fullar\u0131na ge\u00e7i\u015f yapt\u0131. Buna kar\u015f\u0131l\u0131k kurtlar avlanmaya devam etti ve riskli, tehlikeli ya\u015fam bi\u00e7imlerini s\u00fcrd\u00fcrd\u00fcler. T\u00fcm k\u00f6pekgillerin y\u00fczde 75 ila 80\u2019ini olu\u015fturdu\u011fu belirtilen serbest gezen ve avlanan k\u00f6pekler ve kurtlar sahip olduklar\u0131 riskli davranma ve kumar davran\u0131\u015flar\u0131 a\u00e7\u0131s\u0131ndan di\u011fer besin kaynaklar\u0131 belirsiz t\u00fcrlerin de daha \u00f6nceki ara\u015ft\u0131rmalarda belirtildi\u011fi \u00fczre sahip oldu\u011fu kumarbazl\u0131k davran\u0131\u015flar\u0131 ile tutarl\u0131l\u0131k ve benzerlik g\u00f6steriyor. Makale Referans : Sarah Marshall-Pescini, Ingo Besserdici, Corinna Kratz and Friederike Range; Exploring Differences in Dogs\u2019 and Wolves\u2019 Preference for Risk in a Foraging Task, 23 A\u011fustos 2016, Frontiers in Psychology; journal.frontiersin.org/article/10.3389/fpsyg.2016.01241/full, http://dx.doi.org/10.3389/fpsyg.2016.01241", "tags": ["Et\u00e7iller tak\u0131m\u0131 (Carnivora)", "Eteneli-memeliler alts\u0131n\u0131f\u0131 (Eutheria)", "hayvan davran\u0131\u015flar\u0131 (etoloji)", "hayvanbilim (zooloji)", "k\u00f6pekgiller (kaninoloji)", "Memeliler s\u0131n\u0131f\u0131 (Mammalia)"]},
{"source": "bilimfili.com", "url": "https://bilimfili.com/super-taniyicilar-aramizda-dolasiyor/", "category": "psikoloji", "date": "1 Aral\u0131k 2016", "title": "Bir \u201cS\u00fcper Tan\u0131y\u0131c\u0131\u201d Olabilir Misiniz?", "content": "Kar\u015f\u0131dan birisi size do\u011fru geliyor ve g\u00fcl\u00fcms\u00fcyor, muhtemelen kucakla\u015facaks\u0131n\u0131z, ancak siz gelenin y\u00fcz\u00fcne bo\u015f bo\u015f bak\u0131yorsunuz ve \u201cNeden bu ki\u015finin kim oldu\u011funu bilmiyorum?\u201d diye d\u00fc\u015f\u00fcn\u00fcyorsunuz. Umutsuzca beyninizde bir arama yap\u0131yorsunuz; \u0130\u015f yerinden mi? Arkada\u015f\u0131n arkada\u015f\u0131? Facebook? Twitter? Garip g\u00f6r\u00fcnmek istemiyorsunuz, ancak beyniniz hala bu ki\u015finin kim oldu\u011funa dair bir ipucu bulabilmi\u015f de\u011fil. B\u00f6ylesi anlar g\u00fcndelik ya\u015fam\u0131n bir par\u00e7as\u0131 gibidir. Ve \u00f6zel bir ismi vard\u0131r; prospagnozi. Prospagnozi, y\u00fczleri tan\u0131yamama durumudur ve ayn\u0131 zamanda da \u201cy\u00fcz k\u00f6rl\u00fc\u011f\u00fc\u201d olarak bilinir. Baz\u0131 insanlar prospagnozi durumunu s\u0131kl\u0131kla deneyimler. Fakat bu durumun tam tersini ya\u015fayan imrenilecek d\u00fczeyde insanlar da vard\u0131r ve bu insanlar s\u00fcper tan\u0131y\u0131c\u0131lar olarak adland\u0131r\u0131l\u0131r. S\u00fcper-tan\u0131y\u0131c\u0131 kavram\u0131n\u0131, ilk kez, 2009 y\u0131l\u0131nda, psikoloji bilimcisi Richard Russel ve beraberindeki ara\u015ft\u0131rma ekibi, y\u00fcr\u00fctt\u00fckleri bir \u00e7al\u0131\u015fmada d\u00f6rt kat\u0131l\u0131mc\u0131lar\u0131 i\u00e7in kulland\u01311. S\u00f6z konusu bu ara\u015ft\u0131rma; son derece iyi y\u00fcz tan\u0131ma kabiliyetine sahip insanlar\u0131n var oldu\u011funu ve y\u00fcz tan\u0131ma ve y\u00fcz alg\u0131lama becerisi aral\u0131\u011f\u0131n\u0131n daha \u00f6nce kabul edilenden \u00e7ok daha geni\u015f oldu\u011funu g\u00f6steriyor. Bu konudaki daha g\u00fcncel olan bir \u00e7al\u0131\u015fma ise University of Greenwich\u2019ten Dr. Josh P. Davis taraf\u0131ndan y\u00fcr\u00fct\u00fcld\u00fc. Davis\u2019e g\u00f6re, insanlar\u0131n yakla\u015f\u0131k olarak %1\u2032i s\u00fcper tan\u0131c\u0131lar olabilir. Peki filmlerdeki akt\u00f6rleri hemen tan\u0131yan arkada\u015f\u0131n\u0131z bir s\u00fcper tan\u0131y\u0131c\u0131 olabilir mi? Ya da aradan y\u0131llar ge\u00e7mesine ra\u011fmen eski arkada\u015flar\u0131 hemen tan\u0131yan bir arkada\u015f\u0131n\u0131z? Asl\u0131na bakarsan\u0131z; evet. B\u00f6yle arkada\u015flar\u0131n\u0131z varsa; kendilerinin birer s\u00fcper tan\u0131ma haf\u0131zas\u0131na sahip olma ihtimalleri vard\u0131r. Davis\u2019in y\u00fcr\u00fctt\u00fc\u011f\u00fc \u00e7al\u0131\u015fmada d\u00fcnyan\u0131n \u00e7e\u015fitli yerlerinden 1000\u2019in \u00fczerinde ki\u015fi s\u00fcper tan\u0131c\u0131y\u0131 olarak tan\u0131mlanm\u0131\u015f durumda2. Peki kendinizin bir s\u00fcper tan\u0131y\u0131c\u0131 olup olmad\u0131\u011f\u0131n\u0131 nas\u0131l bilebilirsiniz? Davis\u2019e g\u00f6re; problemlerden birisi de s\u00fcper tan\u0131c\u0131y\u0131lar\u0131n tan\u0131mlanmas\u0131d\u0131r. G\u00fcncel ara\u015ft\u0131rmalarda, ara\u015ft\u0131rmac\u0131lar iki temel kriteri kullanma e\u011filimi g\u00f6steriyor. Bunlardan ilki; foto\u011fraflar\u0131n kullan\u0131ld\u0131\u011f\u0131 y\u00fcz hat\u0131rlama testlerinde m\u00fckemmel bir k\u0131sa s\u00fcreli haf\u0131za performans\u0131 g\u00f6stermek. \u0130kincisi ise, ger\u00e7ek ki\u015finin tan\u0131nmas\u0131na dair ola\u011fan\u00fcst\u00fc \u00f6znel deneyimler. Ancak yine de, laboratuvarda yap\u0131lan testlerden, bir ki\u015finin ger\u00e7ek hayatta da y\u00fcz hat\u0131rlama noktas\u0131nda ne kadar iyi oldu\u011funu bilmek zor olabilir. Bunun d\u0131\u015f\u0131nda ba\u015fka bir sorun daha var: Kendisini s\u00fcper tan\u0131y\u0131c\u0131 olarak d\u00fc\u015f\u00fcnen bir\u00e7ok insan asl\u0131nda bir s\u00fcper tan\u0131y\u0131c\u0131 de\u011fil ve bir\u00e7ok insan da kendisinin bir s\u00fcper tan\u0131y\u0131c\u0131 oldu\u011funun fark\u0131nda de\u011fil. \u00d6te yandan, bu \u201cs\u00fcper g\u00fcce\u201d sahip olan insanlar ise, bu durumun bir \u00f6d\u00fclden \u00e7ok bir problem oldu\u011funu belirtiyor. Ger\u00e7ek s\u00fcper tan\u0131y\u0131c\u0131lar, \u00fcrpertici g\u00f6r\u00fcnmemek ad\u0131na bu yeteneklerini genellikle saklamak zorunda olduklar\u0131n\u0131 s\u00f6yl\u00fcyor3 Ve evet, \u015fimdi birisinin gelip, sizi 5 y\u0131l \u00f6nce, May\u0131s ay\u0131nda bir kafeden hat\u0131rlad\u0131\u011f\u0131n\u0131 s\u00f6ylese, ne d\u00fc\u015f\u00fcn\u00fcrs\u00fcn\u00fcz? Acaba bir \u201cstalker\u201d m\u0131? Neden olmas\u0131n? Peki neden baz\u0131 insanlar y\u00fczleri kolayl\u0131kla tan\u0131yabilirken, baz\u0131lar\u0131 bu konuda s\u0131kl\u0131kla hata yapar? Beijing University\u2019den sinirbilimcilere g\u00f6re, bu durumun zek\u00e2yla ya da dikkatle bir alakas\u0131 yok, daha \u00e7ok beynin y\u00fczleri nas\u0131l i\u015fledi\u011fiyle alakal\u0131. 2012 y\u0131l\u0131nda yay\u0131mlanan bir \u00e7al\u0131\u015fmada, y\u00fczleri, bir b\u00fct\u00fcn olarak (holistik bir bi\u00e7imde) \u2013beyinde\u2013 i\u015fleyen insanlar\u0131n, y\u00fczleri, par\u00e7alar halinde (analitik olarak) i\u015fleyen insanlardan daha iyi hat\u0131rlad\u0131klar\u0131 bulgusuna ula\u015f\u0131ld\u01314. Bir ba\u015fka deyi\u015fle, e\u011fer birisinin burnunun, g\u00f6zlerinin ve kulaklar\u0131n\u0131n nas\u0131l g\u00f6r\u00fcnd\u00fc\u011f\u00fcn\u00fc hat\u0131rlamaya \u00e7al\u0131\u015f\u0131rsan\u0131z, bu durum, tek seferde b\u00fct\u00fcn bir y\u00fcz\u00fc hat\u0131rlamaya \u00e7al\u0131\u015fman\u0131zdan daha zor olacakt\u0131r. Par\u00e7alar\u0131 tek seferde i\u015flemeye \u00e7al\u0131\u015fmak, beynin bunlar\u0131 bir ba\u015fka burun, bir ba\u015fka g\u00f6z, bir ba\u015fka kulaktan ziyade yeni bir nesne olarak kaydetmesi anlam\u0131na gelir. Ancak, bu \u00e7al\u0131\u015fma do\u011frudan s\u00fcper tan\u0131y\u0131c\u0131lara odaklanmad\u0131\u011f\u0131ndan, bu a\u00e7\u0131klaman\u0131n bize s\u00f6z konusu yetenekle ilgili ne denli yard\u0131m\u0131 dokunur, belirsiz. Dr. Davis ise, s\u00fcper tan\u0131y\u0131c\u0131lar\u0131n do\u011frudan beyin fonksiyonlar\u0131na bakt\u0131. EEG kullan\u0131larak laboratuvarda yap\u0131lan testlerde, y\u00fczler hakk\u0131nda kararlar verirken, bu insanlar\u0131n farkl\u0131 beyin aktiviteleri g\u00f6sterdikleri g\u00f6r\u00fcld\u00fc. Fakat bu fark\u0131n beyin i\u015flemeleriyle nas\u0131l bir alakas\u0131n\u0131n oldu\u011fu ise hen\u00fcz belirsiz. \u00d6te yandan, s\u00fcper y\u00fcz tan\u0131y\u0131c\u0131lar\u0131n\u0131n tamam\u0131 m\u00fckemmel denebilecek seviyede bir y\u00fcz haf\u0131zas\u0131na sahiptir. Davis\u2019e g\u00f6re, bu insanlar farkl\u0131 tipteki bili\u015fsel testlerde yeterince tutarl\u0131 bir sonu\u00e7lar g\u00f6stermiyorlar. Bu da grubun heterojen bir grup olabilece\u011fi anlam\u0131na geliyor. E\u011fer kendinizin bir s\u00fcper tan\u0131y\u0131c\u0131 olup olmad\u0131\u011f\u0131n\u0131 \u00f6\u011frenmek istiyorsan\u0131z; Dr. Davis\u2019in y\u00fcr\u00fctt\u00fc\u011f\u00fc 2.9 milyondan fazla insan\u0131n kat\u0131ld\u0131\u011f\u0131 online \u201cS\u00fcper tan\u0131y\u0131c\u0131 olabilir misiniz?\u201d testine kat\u0131labilirsiniz. Belki de bu elit \u201cs\u00fcper-insan\u201d grubunun i\u00e7erisinde oldu\u011funuzun fark\u0131na varacaks\u0131n\u0131z. Ya da siz de, benim gibi, \u201c\u0130nsanlar\u0131n y\u00fczlerini hep unutuyorum ve bu durum bazen\u00a0utan\u00e7 verici olabiliyor\u201d grubunun i\u00e7erisindesiniz, belki bizim \u201c\u00f6zel yetene\u011fimiz\u201d de budur, kim bilir? \ud83d\ude42 Kaynaklar Ve \u0130leri Okuma:\n1 Psychonomic bulletin & review. http://link.springer.com/article/10.3758/PBR.16.2.252 \n2 Inside Out BBC1 19 October 2015: Super-recognisers (Dr Josh P Davis). https://www.youtube.com/watch?v=TPGf6kDnYeM \n3 Lewis, T. \u201cA select group of people have an uncanny ability to remember faces for years.\u201d http://uk.businessinsider.com/people-who-are-good-at-remembering-faces-2015-10\n4 Psychological Science. http://pss.sagepub.com/content/23/2/169.short \n\u2013Shaw, J. \u201cSuper-Recognizers Lurk among Us.\u201d https://blogs.scientificamerican.com/mind-guest-blog/super-recognizers-lurk-among-us/", "tags": ["alg\u0131lar", "g\u00f6rsel alg\u0131"]},
{"source": "bilimfili.com", "url": "https://bilimfili.com/insanlari-gerceklere-ikna-etmek-neden-cok-zordur/", "category": "psikoloji", "date": "25 Aral\u0131k 2016", "title": "\u0130nsanlar\u0131 Ger\u00e7eklere \u0130kna Etmek Neden \u00c7ok Zordur?", "content": "\u0130nsanlar\u0131n yanl\u0131\u015f d\u00fc\u015f\u00fcncelerini de\u011fi\u015ftirmenin en etkili yolu onlara do\u011frudan kan\u0131tlar sunmakt\u0131r. Fakat\u00a0baz\u0131 \u00e7at\u0131\u015fmalar\u00a0bazen geri tepebilir ve insanlar\u0131n mevcut yanl\u0131\u015f inan\u00e7 durumlar\u0131n\u0131\u00a0iki kat\u0131na \u00e7\u0131karabilir. Yani\u00a0bazen ne yaparsan\u0131z yap\u0131n; mevcut ses kay\u0131tlar\u0131 ya da yay\u0131mlanan videolar\u00a0baz\u0131lar\u0131 i\u00e7in yaln\u0131zca \u201cmontajdan\u201d ibarettir. Discourse Processes\u2019de yay\u0131mlanan yeni bir ara\u015ft\u0131rma1, insanlar\u0131n mevcut bilgi ve inan\u00e7lar\u0131n\u0131 zay\u0131flatan bilgileri okuduklar\u0131nda, bu durumun \u00f6fke ve deh\u015fet duygular\u0131n\u0131 tetikledi\u011fini; bunun da ki\u015finin yeni bilgileri kendi kendine kabul etmesini neden zorla\u015ft\u0131rd\u0131\u011f\u0131n\u0131 ortaya koydu. Ge\u00e7mi\u015fte yap\u0131lan \u00e7al\u0131\u015fmalar2, d\u00fc\u015f\u00fcnceleri de\u011fi\u015ftirmenin bu denli zor olmas\u0131n\u0131n nedenlerinden birisinin; herhangi bir ki\u015fiye bir konuya dair yeni bak\u0131\u015f a\u00e7\u0131lar\u0131 sa\u011flaman\u0131n, ka\u00e7\u0131n\u0131lmaz olarak ki\u015finin beyninde mevcut alg\u0131s\u0131n\u0131 g\u00fc\u00e7lendiren bilgi a\u011flar\u0131n\u0131n ortaya \u00e7\u0131kmas\u0131 oldu\u011funu ileri s\u00fcrm\u00fc\u015ft\u00fc. Peki insanlar ger\u00e7eklere nas\u0131l ikna edilebilir? Bir silahlanma yar\u0131\u015f\u0131 gibi; yeni kompleks bilgi eskisine \u00fcst\u00fcn geldi\u011finde, ikna edicilik genellikle; yeni bilgiyi mevcut baz\u0131 eski bilgilerle birle\u015ftirerek sunuldu\u011funda m\u00fcmk\u00fcn hale gelir. \u00d6rne\u011fin; \u201cevet, yo\u011furt bakteri i\u00e7erir, ancak bu bakteri faydal\u0131 olabilir\u201d gibi. E\u011fer bu \u015fekilde yap\u0131lmazsa, \u00e7abalar muhtemelen bo\u015fa \u00e7\u0131kacakt\u0131r ya da geri tepecektir ve eski bak\u0131\u015f a\u00e7\u0131s\u0131 ki\u015finin bilincinde daha \u015fiddetli bir savunmaya neden olacakt\u0131r.\n Ancak, Gregory Trevors liderli\u011findeki ara\u015ft\u0131rma ekibi, geri tepme etkisinin, bu mental silahlanma yar\u0131\u015f\u0131nda kimin kazand\u0131\u011f\u0131na ili\u015fkin olmayabilece\u011fi d\u00fc\u015f\u00fcncesinden yola \u00e7\u0131karak yeni bir \u00e7al\u0131\u015fma y\u00fcr\u00fctt\u00fc. Bunun yerine, ara\u015ft\u0131rmac\u0131lar; yeni bilginin al\u0131c\u0131n\u0131n kimlik alg\u0131s\u0131nda bir tehdit olu\u015fturdu\u011funda, problemin ortaya \u00e7\u0131kt\u0131\u011f\u0131n\u0131 ileri s\u00fcr\u00fcyor. Bu durum da; yeni bilginin kabul edilmesini ve kavranmas\u0131n\u0131 olumsuz etkileyen negatif duygular\u0131n ortaya \u00e7\u0131kmas\u0131na neden oluyor. Ara\u015ft\u0131rma ekibi bu teorilerini, pek \u00e7ok ki\u015finin yanl\u0131\u015f bilgi sahibi oldu\u011fu (\u00f6rne\u011fin; hormonlar\u0131n sorumlu oldu\u011fu alg\u0131s\u0131 gibi) geneti\u011fi de\u011fi\u015ftirilmi\u015f organizmalar konusu \u00fczerindeki bir \u00e7al\u0131\u015fma ile test ettiler. Ekip, mevcut bilgisiyle ve geneti\u011fi de\u011fi\u015ftirilmi\u015f g\u0131dalara kar\u015f\u0131 tutumuyla 120 kat\u0131l\u0131mc\u0131y\u0131 testlerine dahil etti ve kat\u0131l\u0131mc\u0131lar\u0131 \u201cGenellikle yedi\u011fim g\u0131dalar\u0131n uzun vadedeki etkileri hakk\u0131nda duyarl\u0131y\u0131md\u0131r.\u201d gibi \u00f6l\u00e7ek sorular\u0131yla \u00f6l\u00e7\u00fcmler ger\u00e7ekle\u015ftirdi.\u00a0Bu soru, g\u0131da safl\u0131\u011f\u0131n\u0131n kat\u0131l\u0131mc\u0131lar\u0131n kimlik hissi a\u00e7\u0131s\u0131ndan ne kadar \u00f6nemli oldu\u011funa de\u011finmesi a\u00e7\u0131s\u0131ndan \u00f6nemli bir de\u011fi\u015fkendi. Ekip, \u00f6zellikle de, bu kimlik fakt\u00f6r\u00fcn\u00fcn; \u2013insanlar\u0131n\u2013 kendi kabullerine meydan okundu\u011funda insanlar\u0131n nas\u0131l hissetti\u011fini etkileyip etkilemedi\u011fini, bu meydan okumaya kar\u015f\u0131 olup olmad\u0131klar\u0131n\u0131 ya da direni\u015f g\u00f6sterip g\u00f6stermediklerini ortaya \u00e7\u0131karmak istedi. Kat\u0131l\u0131mc\u0131lara, anti-GDO kabullerine dair do\u011frudan meydan okuyan bilimsel bilgiler sunuldu\u011funda, kendilerini diyet safl\u0131klar\u0131na (hormonsuz g\u0131da t\u00fcketimi) g\u00f6re y\u00fcksek hassasiyet g\u00f6steren bireyler olarak sunan kat\u0131l\u0131mc\u0131lar\u0131n, verilen bilimsel bilgiler i\u00e7eren metinleri okuduk\u00e7a daha fazla olumsuz hisse kap\u0131ld\u0131klar\u0131 g\u00f6r\u00fcl\u00fcrken, takip eden bir ba\u015fka \u00f6l\u00e7\u00fcm deneyinde, bu ki\u015filerin GDOlara dair daha ele\u015ftirel tutum ald\u0131klar\u0131 g\u00f6r\u00fcld\u00fc. \u00c7al\u0131\u015fma sonucunda, GDO konusunda mevcut kabullerine kar\u015f\u0131 gelen bilimsel ger\u00e7eklere maruz kalan ki\u015filerin, kontrol grubundaki ki\u015filerden (GDO konusundaki d\u00fc\u015f\u00fcnceleri bilimsel ger\u00e7eklerle \u00e7eli\u015fmeyen grup) \u00e7ok daha fazla anti-GDO\u2019cu olduklar\u0131 g\u00f6r\u00fcld\u00fc. Bir ba\u015fka deyi\u015fle, bilimsel ger\u00e7eklerle d\u00fc\u015f\u00fcnceleri de\u011fi\u015ftirme \u00e7abalar\u0131 geri tepmi\u015f ve ki\u015fi mevcut yanl\u0131\u015f kavray\u0131\u015f\u0131na daha da sar\u0131lm\u0131\u015ft\u0131r.\n Dolay\u0131s\u0131yla, bu ara\u015ft\u0131rma sonu\u00e7lar\u0131na dayanarak, ki\u015finin kimli\u011fini tehdit etmenin yeni sunulan ger\u00e7ek bilgiye kar\u015f\u0131 diren\u00e7 g\u00f6sterilmesine neden oldu\u011fu \u00e7\u0131kar\u0131m\u0131nda bulunabiliriz. \u00d6te yandan olumsuz duygular\u0131n da bir etkisinin oldu\u011funu g\u00f6rebiliyoruz, ancak bu durumun neden bir geri tepme etkisine sebep oldu\u011funu anlamak i\u00e7in daha fazla ara\u015ft\u0131rma yap\u0131lmas\u0131na ihtiyac\u0131m\u0131z var. E\u011fer ki; kimlik tehdit edildi\u011finde, ikna edicilik, \u00e7o\u011funlukla geri tepme riskini ortaya \u00e7\u0131kar\u0131yorsa, arg\u00fcmanlar\u0131m\u0131z\u0131 yeniden d\u00fczenleyebilir ve b\u00f6ylelikle kimlik kavram\u0131n\u0131 g\u00fc\u00e7l\u00fc bi\u00e7imde ortaya \u00e7\u0131karmadan\u00a0mevcut yanl\u0131\u015f bilgiyi de\u011fi\u015ftirebiliriz. Ve e\u011fer ki; kimlik tehditi duyguyu ajite ederek sorunlara neden oluyorsa, bu de\u011fi\u015ftirme \u00e7abas\u0131n\u0131 sonraya erteleyebiliriz. Yani ki\u015fiye, (ara\u015ft\u0131rma \u00f6l\u00e7e\u011findekine at\u0131fta bulunursak) \u201cGDOlar\u0131n \u00a0yaln\u0131zca laboratuvarlarda yap\u0131lan \u015feyler oldu\u011fu d\u00fc\u015f\u00fcncen yanl\u0131\u015f, \u00e7\u00fcnk\u00fc\u2026\u201d demek yerine, arg\u00fcmanlar, \u00f6nce \u00e7apraz tozla\u015fma ve di\u011fer do\u011fal s\u00fcre\u00e7leri tan\u0131mlama \u015feklinde olabilir ve ki\u015finin mevcut d\u00fc\u015f\u00fcnceleriyle bilimsel ger\u00e7eklerin nas\u0131l uyumsuz oldu\u011funu s\u00f6ylemeden \u00f6nce, bu ham bilginin \u00f6z\u00fcmsenmesi i\u00e7in ona zaman vererek, zay\u0131f bir tabanca yerine\u00a0gizli bir mitraly\u00f6z\u00a0olabilirsiniz.", "tags": ["bilin\u00e7", "bilin\u00e7alt\u0131", "insan davran\u0131\u015flar\u0131 (davran\u0131\u015f bilimleri)", "yalanc\u0131l\u0131k"]},
{"source": "bilimfili.com", "url": "https://bilimfili.com/uyanik-kalmak-depresyondan/", "category": "psikoloji", "date": "10 Aral\u0131k 2016", "title": "Gece Uyan\u0131k Kalmak Depresyondan \u00c7\u0131kmaya Yard\u0131m Edebilir", "content": "Columbia \u00dcniversitesi ve New York Eyalet Psikiyatri Enstit\u00fcs\u00fc\u2019nde \u00e7al\u0131\u015fan Dr.Louisa J. Steinberg, depresyon te\u015fhisi koydu\u011fu hastas\u0131 Jodi\u2019nin re\u00e7etesine yazd\u0131\u011f\u0131 antidepresan ila\u00e7lar\u0131n bir aydan \u00f6nce etki etmeyece\u011fini belirtti. \u201cDaha \u00e7abuk etkiyen bir y\u00f6ntem yok mu?\u201d diye soran hastas\u0131na \u015fu yan\u0131t\u0131 verdi: \u201cAsl\u0131nda deneyebilece\u011fin bir taktik var. Birka\u00e7 gece sabahlamaya ne dersin?\u201d Jodi \u015fa\u015fk\u0131nl\u0131k i\u00e7erisindeydi: \u201cDalga ge\u00e7iyorsunuz herhalde Doktor, ben g\u00f6zlerimi bu h\u00e2liyle zor a\u00e7\u0131k tutarken, bir de sabahlamam\u0131 m\u0131 istiyorsunuz?\u201d Doktor g\u00fcl\u00fcmsedi: \u201cEvet, aynen \u00f6yle. \u0130ki ya da \u00fc\u00e7 gece \u00fcst \u00fcste olursa, daha iyi olur.\u201d Standart antidepresan tedavileri \u00e7o\u011fu zaman depresyonu yenmede etkili olur; fakat i\u015fe yaramas\u0131 i\u00e7in zaman gereklidir. Ge\u00e7ti\u011fimiz y\u0131llarda ara\u015ft\u0131rmac\u0131lar depresyon semptomlar\u0131n\u0131n ge\u00e7mesinde, haftalar yerine g\u00fcnler i\u00e7inde etkili olabilecek alternatif yollar bulmaya \u00e7al\u0131\u015ft\u0131. Sa\u011fduyuya ayk\u0131r\u0131 gibi gelse de, bu konuda asl\u0131nda \u00e7ok eski ve unutulmu\u015f bir y\u00f6ntem var: K\u0131sa s\u00fcreli uykusuzlukla h\u0131zl\u0131 depresyon tedavisi! Current Psychiatry Reports dergisinin 2015 y\u0131l\u0131nda yay\u0131mlad\u0131\u011f\u0131 bir makalede yazd\u0131\u011f\u0131 gibi, uykuyu manip\u00fcle eden terapiler, depresif semptomlar\u0131n iyile\u015ftirilmesinde dikkate de\u011fer etkiler yapabiliyor. Yaln\u0131z bu tedavi herkese g\u00f6re de\u011fil. Ya\u015fl\u0131lar veya bili\u015fsel bozuklu\u011fu olan ki\u015filer uygun adaylar de\u011fil. Ayr\u0131ca bir doktorun rehberli\u011fi olmadan uygulanmas\u0131 da \u00f6nerilmiyor. Uygun ki\u015filer uygun \u015fekilde uygulad\u0131klar\u0131nda ise olumlu sonu\u00e7 alma \u015fanslar\u0131 y\u00fcksek; en az\u0131ndan bir s\u00fcreli\u011fine. Uyku bozukluklar\u0131, depresyonun en sa\u011flam belirtilerinden biridir. H\u00e2lsizli\u011fi iyice azd\u0131r\u0131r ve bili\u015fsel yetersizli\u011fe neden olur. Depresyon, t\u00fcm bu etkileri ile birlikte en basit g\u00fcndelik i\u015fleri yapmay\u0131 bile g\u00fc\u00e7le\u015ftirir. \u0130nsanlar bununla \u00e7o\u011fu zaman g\u00fcn i\u00e7inde \u015fekerleme yaparak ba\u015fa \u00e7\u0131kar. Bu ise gece uyuyabilmeyi daha da zorla\u015ft\u0131r\u0131r ve uyku d\u00fczensizli\u011fini besler. T\u00fcm bu g\u00f6zlemler ara\u015ft\u0131rmac\u0131lar\u0131 \u015fu soruyu sormaya itmi\u015ftir: Uyku ile ruh h\u00e2li aras\u0131ndaki ba\u011flant\u0131 nedir ve bu ili\u015fkinin alt\u0131nda yatan biyolojik belirleyiciler nelerdir? T\u00fcm canl\u0131lar uyur; ya da en az\u0131ndan d\u00fcnyan\u0131n \u0131\u015f\u0131k-karanl\u0131k \u00e7evrimini temel alan 24 saatlik (sirkadiyen) bir ritim sergiler. Hayvanlarda, sinir h\u00fccresi topluluklar\u0131n\u0131n ritmik aktiviteleri vard\u0131r ve bunun i\u00e7sel saat taraf\u0131ndan d\u00fczenlendi\u011fi d\u00fc\u015f\u00fcn\u00fcl\u00fcr. Bu saat beynin \u00fcst kiyazmatik \u00e7ekirde\u011finde bulunur. E\u011fer bu alan hasar al\u0131rsa, g\u00fcnl\u00fck bedensel ritimler \u015fa\u015far. Yap\u0131lan ara\u015ft\u0131rmalar ayr\u0131ca sirkadiyen (24 saatlik) ritimlerin genetik d\u00fczenlenmesinin, maj\u00f6r depresyondaki ki\u015filerde ayar\u0131n\u0131n bozuldu\u011funu ortaya koymu\u015ftur. Sirkadiyen devreler, d\u0131\u015fsal ipu\u00e7lar\u0131ndan etkilenir; en \u00e7ok da g\u00fcne\u015f \u0131\u015f\u0131\u011f\u0131ndan. G\u00fcne\u015f \u0131\u015f\u0131\u011f\u0131n\u0131n zaman\u0131na ve s\u00fcresine ili\u015fkin bilgiyi g\u00f6zden al\u0131rlar. Retinada bulunan \u00f6zel bir h\u00fccre k\u00fcmesi, bu bilgiyi g\u00f6rme engelli insanlarda bile beyne iletir. Jetlag olay\u0131n\u0131n temelinde de bu yatar. Yeni \u0131\u015f\u0131k-karanl\u0131k \u00e7evrimine al\u0131\u015fmak, bedenin birka\u00e7 g\u00fcn\u00fcn\u00fc alabilir ve bu ge\u00e7i\u015f s\u00fcrecinde uyku bozukluklar\u0131, i\u015ftahs\u0131zl\u0131k gibi belirtilere rastlanabilir.  Peki acaba bu \u00e7evrimleri ayarlamak ruh h\u00e2limizi yenileyip, mod bozukluklar\u0131na iyi gelebilir mi? Asl\u0131na bakarsan\u0131z, uykusuzlu\u011fun depresyonu h\u0131zla iyile\u015ftirebildi\u011fi en az\u0131ndan 200 y\u0131ld\u0131r bilinen bir \u015fey. 1818 y\u0131l\u0131nda Alman psikiyatrist Johann Christian August Heinroth, bu terapiden kitab\u0131nda s\u00f6z etmi\u015fti. 1960\u2019l\u0131 y\u0131llardan bu yana \u00e7ok say\u0131da klinik \u00e7al\u0131\u015fma, sadece bir gecelik bir sabahlaman\u0131n bile semptomlar\u0131 iyile\u015ftirebildi\u011fini ortaya koydu. 2015 y\u0131l\u0131nda yay\u0131mlanan konuyla ilgili bir makalede de, hastalar\u0131n %50 il\u00e2 %80\u2019inde h\u0131zl\u0131 iyile\u015fme saptand\u0131\u011f\u0131 belirtildi. Uyku genellikle ruh h\u00e2lini d\u00fczenleyici bir kuvvet olarak d\u00fc\u015f\u00fcn\u00fcl\u00fcr. Uykusuzlu\u011fun, beyindeki n\u00f6ro-iletici (sinir ta\u015f\u0131y\u0131c\u0131, n\u00f6rotransmitter) aktivitesi \u00fczerinde etkisinin oldu\u011fu anla\u015f\u0131lm\u0131\u015ft\u0131r. 2015 y\u0131l\u0131nda Freiburg \u00dcniversitesi T\u0131p Merkezi, Bonn \u00dcniversitesi, Napoli II.Federiko \u00dcniversitesi ve Ulusal Sa\u011fl\u0131k Enstit\u00fcleri bilimcileri, uykusuzlu\u011fun, \u00fc\u00e7 \u00e7evrimli (trisiklik) antidepresanlar\u0131n ve ketaminin ruh h\u00e2li \u00fczerindeki etkilerinin hep ayn\u0131 molek\u00fcler ajana dayand\u0131\u011f\u0131n\u0131 ke\u015ffetti. Bu ajan beynin \u00f6n loblar\u0131ndaki bir alma\u00e7 olup, aktivitesi sonu\u00e7 olarak mod (ruh hali) d\u00fczenleyici beyin ba\u011flant\u0131lar\u0131n\u0131 etkiliyordu. Ne yaz\u0131k ki uykusuzluk terapisinin kazanc\u0131 pek uzun v\u00e2deli de\u011fil. Depresif semptomlar tipik olarak bir hafta i\u00e7inde geri geliyor. Ama belki nihai sirkadiyen ritim kalibrat\u00f6r\u00fcn\u00fc, yani g\u00fcne\u015f \u0131\u015f\u0131\u011f\u0131n\u0131 kullanarak, terapinin yararlar\u0131 s\u00fcrd\u00fcr\u00fclebilir. Bu konudaki ilk \u00e7al\u0131\u015fmalardan birinde, uyku ile tam izge (full spektrum) \u0131\u015f\u0131k terapisi birle\u015ftirildi. Viyana \u00dcniversitesi psikiyatristleri, depresif semptomlar\u0131 olan ve uykusuzluk \u00e7eken 20 hastadan, bir antidepresan ilac\u0131 parlak \u0131\u015f\u0131\u011fa ya da s\u00f6n\u00fck \u0131\u015f\u0131\u011fa maruzken almalar\u0131n\u0131 istedi. 1996\u2019da yay\u0131mlanan makalelerinde, uykusuzlu\u011fa iyi yan\u0131t veren hastalar aras\u0131nda her g\u00fcn parlak \u0131\u015f\u0131k alanlar\u0131n antidepresan etkiyi, yedi g\u00fcnl\u00fck az uyku d\u00f6nemleri boyunca s\u00fcrd\u00fcrebildikleri g\u00f6zlemlendi. Kaynak: Scientific American, \u201cFighting Depression by Staying Awake\u201d\n<https://www.scientificamerican.com/article/fighting-depression-by-staying-awake/>", "tags": ["biyolojik saat", "Depresyon (\u00c7\u00f6kertici bozukluk)", "uyku", "uykusuzluk", "zihinsel hastal\u0131klar (psikopatoloji)"]},
{"source": "bilimfili.com", "url": "https://bilimfili.com/kadinlar-gercekten-umursamaz-ilgisiz-ve-narsisist-erkekleri-mi-tercih-ediyor/", "category": "psikoloji", "date": "17 Aral\u0131k 2016", "title": "Kad\u0131nlar Ger\u00e7ekten Umursamaz, \u0130lgisiz ve Narsist Erkekleri mi Tercih Ediyor?", "content": "\u201c\u0130yi adamlar kapan\u0131\u015f\u0131 yapar.\u201d Heteroseks\u00fcel kad\u0131nlar\u0131n iyi karakterlere sahip erkeklerle birlikte olmak istedikleri yayg\u0131n bilinen bir durumdur, ancak ger\u00e7ekte ise kad\u0131nlar bu d\u00fc\u015f\u00fcnceye \u201cbad boys\u201d denilen erkeklerle ili\u015fkiler ya\u015fayarak meydan okur. Kad\u0131nlar\u0131n \u201cvurdum-duymaz, umursamaz ve kaba\u201d erkekleri tercih etti\u011fi d\u00fc\u015f\u00fcncesi o kadar yayg\u0131nla\u015fm\u0131\u015ft\u0131r ki; baz\u0131 insanlar da, \u201cma\u00e7o tav\u0131rlar sergileyerek bir kad\u0131n\u0131 etkilemenin yollar\u0131n\u0131\u201d \u00f6\u011freten \u201cki\u015fisel deneyim\u201d kitaplar\u0131 \u00e7\u0131kararak bu durumu paraya \u00e7evirmeye \u00e7al\u0131\u015fm\u0131\u015ft\u0131r. Peki kad\u0131nlar ger\u00e7ekten, duyars\u0131z, uyumsuz ve kaba\u00a0tipleri mi tercih ediyor? Konuyu anlaman\u0131n bir yolu, kad\u0131nlara, farkl\u0131 karakter tiplerindeki erkekleri tercih edip etmeyeceklerini sorup, hangi tipteki erke\u011fi se\u00e7tiklerini g\u00f6rmektir. Yap\u0131lan bir \u00e7al\u0131\u015fmada, kat\u0131l\u0131mc\u0131lardan \u201cSusan\u201d isimli sanal bir karaktere, \u00fc\u00e7 farkl\u0131 karaktere sahip erkek aras\u0131ndan birisini se\u00e7mesi noktas\u0131nda yard\u0131mc\u0131 olmalar\u0131 istendi1. Karakterlerden birisi, hislere dokunan, ilgili ve olduk\u00e7a kibar bir erkek iken, di\u011feri; kendisini \u201cadam gibi adam\u201d olarak tan\u0131mlayan duyars\u0131z ve kibar olmayan bir erkek, \u00fc\u00e7\u00fcnc\u00fc ise ili\u015fkiler noktas\u0131nda daha \u201cliberal\u201d, \u0131l\u0131ml\u0131 tak\u0131nan bir erkekten olu\u015fuyordu. \u201c\u0130yi erkeklerin en son geldi\u011fi\u201d yayg\u0131n alg\u0131s\u0131n\u0131n aksine, kat\u0131l\u0131mc\u0131 kad\u0131nlar\u0131n, hem sanal karaktere yapt\u0131klar\u0131 y\u00f6nlendirmelerde hem de kendileri a\u00e7\u0131s\u0131ndan da \u00e7o\u011funlukla iyi karakterdeki ki\u015fiyi se\u00e7me e\u011filiminde olduklar\u0131 g\u00f6r\u00fcld\u00fc. Bir ba\u015fka \u00e7al\u0131\u015fmada ise2, fl\u00f6rt reklamlar\u0131n\u0131 okuyan kat\u0131l\u0131mc\u0131lar\u0131n,\u00a0kendilerini \u00f6zgeci ve fedak\u00e2r olarak tan\u0131mlayan insanlar\u0131, kendilerini bu \u015fekilde tan\u0131mlamayan insanlara k\u0131yasla, k\u0131sa s\u00fcreli ve uzun s\u00fcreli ili\u015fkiler i\u00e7in daha \u00e7ekici bulduklar\u0131 g\u00f6r\u00fcld\u00fc. Yap\u0131lan di\u011fer \u00e7al\u0131\u015fmalarda da3, kad\u0131nlar\u0131n \u00e7o\u011funlukla, hassas, kendine g\u00fcvenen, uyumlu erkekleri tercih etti\u011fi, fakat \u00e7ok az kad\u0131n\u0131n da agresif ya da uyumsuz erkekleri tercih ettikleri g\u00f6r\u00fcld\u00fc. Buraya kadar, kad\u0131nlar\u0131n, varsay\u0131msal tercihlerini genellikle \u201ciyi\u201d erkeklerden yana kulland\u0131\u011f\u0131n\u0131 g\u00f6rebiliyoruz. Asl\u0131nda\u00a0iyilik, incelik ve kibarl\u0131\u011f\u0131n etkisi g\u00f6zard\u0131 edilmemelidir. \u00c7\u00fcnk\u00fc baz\u0131 ara\u015ft\u0131rmalar, \u201ciyi\u201d ki\u015fili\u011fin ayn\u0131 zamanda da ki\u015finin fiziksel \u00e7ekicili\u011fini etkileyebildi\u011fini ortaya koyuyor4. Sakin, kibar ve ince ki\u015filikler, hem kad\u0131nlar hem de erkekler taraf\u0131ndan daha de\u011ferli bulunuyor. Bu karakterlere sahip olmak, insanlar\u0131 daha tercih edilen ve istenen partnerler yap\u0131yor ve g\u00f6r\u00fcn\u00fc\u015fe g\u00f6re, fiziksel \u00e7ekicilik \u00fczerinde de etkiler b\u0131rak\u0131yor. \u00d6te yandan, elbette ki, baz\u0131 zamanlarda \u201ck\u00f6t\u00fc\u201d insanlar\u0131 daha \u00e7ekici bulabiliyoruz. Narsistler, \u00e7evrelerine genellikle muazzam bir g\u00f6r\u00fcnt\u00fc ya da a\u015f\u0131r\u0131 \u00f6zg\u00fcvenli bir portre \u00e7izerler, fakat bu durum, derinlerde gizlenmi\u015f g\u00fcvensizlik duygusu ve en ufak bir ele\u015ftiriyle k\u0131r\u0131lacak \u00e7\u00fcr\u00fck bir \u00f6zsayg\u0131 ile ku\u015fanm\u0131\u015ft\u0131r. Narsist ki\u015filikler, ilk kar\u015f\u0131la\u015fmalarda genellikle \u00e7ok \u00e7ekici bulunurlar. Bu durum, ki\u015filiklerinden ziyade, bu insanlar\u0131n g\u00f6r\u00fcn\u00fc\u015flerine ve ilk kar\u015f\u0131la\u015fmalar\u0131na g\u00f6sterdikleri a\u015f\u0131r\u0131 \u00f6zenden kaynaklan\u0131yor olabilir. Yap\u0131lan ara\u015ft\u0131rmalar, narsist kad\u0131nlar\u0131n, narsisizm testlerinde daha d\u00fc\u015f\u00fck skor sahibi olan kad\u0131nlara k\u0131yasla, genellikle daha fazla makyaj yapma ve dekolte giyme e\u011filiminde olduklar\u0131n\u0131 g\u00f6sterirken, narsist erkeklerin ise v\u00fccut geli\u015ftirmeye daha fazla zaman harcad\u0131klar\u0131n\u0131 ortaya koyuyor5.  \u00c7ok k\u0131sa vadede, narsistler, genellikle olduk\u00e7a uyumlu, e\u011flenceli ve kibar g\u00f6r\u00fcnebilirler6. Fakat zamanla, narsist ki\u015filik,\u00a0olumlu bir izlenim vermeyi zor bulur ve daha az \u00f6zenli, daha az s\u0131cak ve daha tahamm\u00fcls\u00fcz ve kibirli olma e\u011filimindedir.\u00a0\u015ea\u015f\u0131rt\u0131c\u0131 olmayan bir \u015fekilde, elde edilen deliller, narsistlerin uzun vadeli ve ba\u011fl\u0131 ili\u015fkileri sevmediklerini ve bunun onlar\u0131 iyi yapmad\u0131\u011f\u0131n\u0131 da g\u00f6stermektedir7. Bu karakteristiklerinden kaynakl\u0131, narsist insanlar, s\u00fcrekli olarak kendi duygusal ihtiya\u00e7lar\u0131n\u0131 kar\u015f\u0131lamak i\u00e7in s\u0131\u011f ve zay\u0131f ili\u015fkiler i\u00e7erisinde bulunurlar. \u00d6te yandan, baz\u0131 insanlar\u0131n neden \u201ck\u00f6t\u00fc insanlarla\u201d fl\u00f6rt ettiklerinin baz\u0131 nedenleri de olabilir. Bu insanlar, ge\u00e7mi\u015f ili\u015fkilerinde al\u0131\u015fk\u0131n olduklar\u0131 davran\u0131\u015flar\u0131 s\u00fcrd\u00fcrmek istiyor olabilir ya da f\u00f6rt d\u00f6nemini stresli bulabilir ve k\u00f6t\u00fc kararlar verebilir8. Ya da basit\u00e7e, fl\u00f6rt etme ve buna uygun davranma masallar\u0131na girmi\u015f olabilir. Fakat, \u00e7o\u011funluk i\u00e7in \u015funu s\u00f6yleyebiliriz; deliller, hem kad\u0131nlar\u0131n hem de erkeklerin ho\u015f, kibar, ince ve uyumlu partnerleri tercih etti\u011fini g\u00f6steriyor. \u00d6te yandan, kibar, uyumlu ve ince erkeklerin \u201ckapan\u0131\u015f\u0131\u201d yapt\u0131klar\u0131 yayg\u0131n alg\u0131s\u0131 ise; y\u0131llard\u0131r ortaya konulan bilimsel delillere9\u00a0ayk\u0131r\u0131 olarak anlaml\u0131 ili\u015fkiler kurma olas\u0131l\u0131\u011f\u0131n\u0131 tehlikeye atabilir.\u00a0Bu mitin devam ettirilmesi, sadece nas\u0131l davranmam\u0131z gerekti\u011fi konusunda faydas\u0131z beklentiler yaratmakla kalmaz, bu efsaneyle ya\u015famak bazen ili\u015fkilere de zarar verebilir10. Sonu\u00e7 olarak, kad\u0131nlar\u0131n, uyumsuz, kaba ve umursamaz erkekleri tercih etti\u011fi fikri; b\u00fcy\u00fck bir aldatmaca gibi g\u00f6r\u00fcn\u00fcyor ve kibar, ince, d\u00fc\u015f\u00fcnceli ve uyumlu erkeklerin ili\u015fkilerindeki ba\u015far\u0131 ile de bu d\u00fc\u015f\u00fcncenin uyumsuzlu\u011fu b\u00fcy\u00fck oranda ortaya konuyor. Bu durum baz\u0131 erkekleri, dikkatlerini kendi eksikliklerinden uzakla\u015ft\u0131ran bir ara\u00e7 olarak kad\u0131nlar\u0131 su\u00e7lamas\u0131na ve nefret etmesine neden olabilir. Dolay\u0131s\u0131yla, raflar\u0131 dolduran o kitaplar\u0131n aksine bilimsel bir \u00f6neri almak istiyorsan\u0131z: Kibar, d\u00fc\u015f\u00fcnceli, uyumlu ve ince bir erkek olun. Kaynaklar ve \u0130leri Okuma:\n1 Sex Roles. http://link.springer.com/article/10.1023/A:1025894203368\n2 http://onlinelibrary.wiley.com/doi/10.1348/000712609X435733/full\n3 Journal of Research in Personality. http://www.sciencedirect.com/science/article/pii/S0092656699922523\n4 Evolution and Human Behavior. http://www.sciencedirect.com/science/article/pii/S1090513804000066\n5 Journal of Research in Personality. http://www.sciencedirect.com/science/article/pii/S0092656608000901\n6 Journal of Research in Personality. http://www.sciencedirect.com/science/article/pii/S0092656609002177\n7 Psychological inquiry. http://www.tandfonline.com/doi/abs/10.1207/S15327965PLI1204_1\n8 Psychoneuroendocrinology. http://www.sciencedirect.com/science/article/pii/S0306453003001616\n9 Swami, Viren. Attraction explained: The science of how we form relationships. Routledge, 2015. https://www.routledge.com/Attraction-Explained-The-science-of-how-we-form-relationships/Swami/p/book/9781138937031\n10 Black Women, Gender & Families. http://muse.jhu.edu/article/474965\n\u2013Swami, V. \u201cDo women really go for \u2018bad boys\u2019? Here\u2019s the science that settles the question\u201d https://theconversation.com/do-women-really-go-for-bad-boys-heres-the-science-that-settles-the-question-59409", "tags": ["cinsel/e\u015feysel se\u00e7ilim", "cinsiyete \u00f6zg\u00fc konular", "insan davran\u0131\u015flar\u0131 (davran\u0131\u015f bilimleri)", "\u00d6zseverlik (Narsizm)"]},
{"source": "bilimfili.com", "url": "https://bilimfili.com/ahlaki-ihlaller-tiksinti-ve-ofkeye-sebep-oluyor/", "category": "psikoloji", "date": "18 Aral\u0131k 2016", "title": "Ahl\u00e2ki \u0130hl\u00e2ller, Tiksinti ve \u00d6fkeye Sebep Oluyor", "content": "Ahl\u00e2ki su\u00e7lar; v\u00fccut at\u0131klar\u0131, b\u00f6cekler ya da \u00e7\u00fcr\u00fcm\u00fc\u015f yiyecekler gibi bizi i\u011frendiren t\u00fcrde \u015feyler i\u00e7ermedi\u011fi halde neden onlar\u0131 i\u011fren\u00e7 ve rahats\u0131z edici buluruz? Ahl\u00e2ki anlamda i\u011frenme davran\u0131\u015f\u0131m\u0131za neden olan \u015fey nedir? Psychological Science\u2018da yay\u0131mlanan ara\u015ft\u0131rmada1,\u00a0ahlaki ihlallere ili\u015fkin de\u011ferlendirmelerimize \u00f6zg\u00fc duygusal tepkiler uyand\u0131\u011f\u0131 bulgusuna ula\u015f\u0131ld\u0131: \u00d6fke ve tiksinti. \u00d6fke ve tiksinti, bir ki\u015finin yanl\u0131\u015f eylemleri hakk\u0131nda d\u00fc\u015f\u00fcnd\u00fc\u011f\u00fcm\u00fcze genellikle beraber hissetti\u011fimiz duygulard\u0131r. Fakat, nas\u0131l davrand\u0131\u011f\u0131m\u0131z\u0131 belirleyen \u015fey; bask\u0131n olan duygumuzdur. University of Kent\u2019ten Roger Giner-Sorolla taraf\u0131ndan daha \u00f6nce y\u00fcr\u00fct\u00fclen bir \u00e7al\u0131\u015fmada; tabular\u0131 \u00e7i\u011fnemenin, i\u011frenme duygusunu ortaya \u00e7\u0131kar\u0131rken, insanlar\u0131n haklar\u0131n\u0131 \u00e7i\u011fnemenin ise \u00f6fkeyi ortaya \u00e7\u0131kard\u0131\u011f\u0131 bulgusuna ula\u015f\u0131lm\u0131\u015ft\u0131. Fakat, City University\u00a0Brooklyn College\u2019dan\u00a0Hanah Chapman; bazen insanlar\u0131n, insan haklar\u0131n\u0131 \u00e7i\u011fneyen davran\u0131\u015flara tepki olarak tiksintiyi \u00f6fkeden daha \u00e7ok hissetti\u011fi bulgusuna ula\u015ft\u0131. Chapman ve Giner Sorolla, bir ki\u015finin k\u00f6t\u00fc karakterine odaklanman\u0131n, zarar ve di\u011fer hak ihlaline tepki olarak tiksinti hissetmemize neden olabilece\u011fi fikrini test etmeye ve birlikte \u00e7al\u0131\u015fmaya karar verdi. 87 Amerikal\u0131 yeti\u015fkinin online olara kat\u0131ld\u0131\u011f\u0131 \u00e7al\u0131\u015fmada, kat\u0131l\u0131mc\u0131lardan iki senaryoyu okumalar\u0131 ve de\u011ferlendirmede bulunmalar\u0131 istendi. Senaryolar\u0131n birinde; bir adam\u0131n, uzun s\u00fcredir beraber oldu\u011fu k\u0131z arkada\u015f\u0131n\u0131n kendisini aldatt\u0131\u011f\u0131n\u0131 fark etti\u011finden ve k\u0131z arkada\u015f\u0131na fiziksel \u015fiddet uygulad\u0131\u011f\u0131ndan s\u00f6z edildi. Di\u011fer senaryoda ise, bir adam\u0131n, uzun s\u00fcredir beraber oldu\u011fu k\u0131z arkada\u015f\u0131n\u0131n kendisini aldatt\u0131\u011f\u0131n\u0131 fark etti\u011finden ve k\u0131z arkada\u015f\u0131n\u0131n kedisine fiziksel \u015fiddet uygulad\u0131\u011f\u0131ndan bahsedildi. Kat\u0131l\u0131mc\u0131lar, hangi davran\u0131\u015f\u0131n daha ahl\u00e2ki oldu\u011funa, hangi davran\u0131\u015f\u0131n daha ciddi bir \u015fekilde cezaland\u0131r\u0131lmas\u0131 gerekti\u011fine ve hangi davran\u0131\u015f\u0131n daha ay\u0131p oldu\u011funa dair de\u011ferlendirmelerde bulundu. Kat\u0131l\u0131mc\u0131lar, ayr\u0131ca,\u00a0iki erke\u011fin karakterini\u00a0de\u011ferlendirerek, hangi erke\u011fin sadist olma ihtimalinin y\u00fcksek oldu\u011funu ve hangi erke\u011fin empatik olma ihtimalinin y\u00fcksek oldu\u011funu belirten sorular\u0131 yan\u0131tlad\u0131lar. Hem s\u00f6zl\u00fc ifadeler hem de y\u00fcz ifadelerini kullanarak, kat\u0131l\u0131mc\u0131lar; \u00f6fke ve tiksintiye ili\u015fkin hislerini oranlad\u0131lar. Davran\u0131\u015f\u0131n kendisine ba\u011fl\u0131 olarak, insanlar; kedinin d\u00f6v\u00fclmesini, k\u0131z arkada\u015f\u0131n d\u00f6v\u00fclmesine k\u0131yasla ahl\u00e2ki anlamda daha az yanl\u0131\u015flama e\u011filimi g\u00f6sterdi. Fakat, kediyi d\u00f6ven adam, k\u0131z arkada\u015f\u0131n\u0131 d\u00f6ven adama k\u0131yasla ahl\u00e2ki karakter a\u00e7\u0131s\u0131ndan daha k\u00f6t\u00fc bulundu. Ve duygusal derecelendirmeler, bu tarz olumsuz karakter de\u011ferlendirmelerinin daha \u00e7ok \u00f6fkeden ziyade daha \u00e7ok tiksintiyle ili\u015fkilendirildi\u011fini ortaya koydu. Yap\u0131lan iki ek \u00e7al\u0131\u015fmada, kat\u0131l\u0131mc\u0131lar, ana karakterin birisine zarar vermek istedi\u011fini (sonuca bak\u0131lmaks\u0131z\u0131n k\u00f6t\u00fc karakter i\u015fareti) ve birisinin ger\u00e7ekten yaraland\u0131\u011f\u0131na g\u00f6re de\u011fi\u015fen farkl\u0131 ahl\u00e2ki senaryolar okudu.\u00a0\u0130lk \u00e7al\u0131\u015fmaya g\u00f6re, ana karakter birisine zarar vermek istedi\u011finde, kat\u0131l\u0131mc\u0131lar ger\u00e7ek bir zarar verilmemi\u015f olsa bile \u00f6fkeden daha \u00e7ok tiksinti hissettiklerini belirttiler. Fakat, karakter istemeden zarar verdi\u011finde, kat\u0131l\u0131mc\u0131lar ma\u011fduriyetten \u00e7ok \u00f6fke hissettiklerini bildirdiler. Genel olarak, bulgular, birisini; \u201ck\u00f6t\u00fc bir ki\u015fi\u201d olarak de\u011ferlendirdi\u011fimizde daha fazla tiksinti hissetmek e\u011filimindeyiz, ancak birinin \u201ck\u00f6t\u00fc eylemlerini\u201d de\u011ferlendirdi\u011fimizde ise daha fazla \u00f6fke duymaya e\u011filimi g\u00f6sterdi\u011fimizi ortaya koyuyor. Ara\u015ft\u0131rmac\u0131lar, verilerin genel e\u011filimine ra\u011fmen, bulgular\u0131n karma\u015f\u0131k oldu\u011funu ve daha fazla soru\u015fturma yap\u0131lmas\u0131n\u0131 gerekli k\u0131ld\u0131\u011f\u0131n\u0131 belirtiyor. Bir noktada ba\u015fkalar\u0131na duyulan sempati ba\u015fl\u0131 ba\u015f\u0131na bir hedefe d\u00f6n\u00fc\u015fm\u00fc\u015ft\u00fcr: insan ahlak\u0131n\u0131n temel dire\u011fi ve dinin \u00e7ok temel bir bile\u015feni. Bu y\u00fczden H\u0131ristiyanl\u0131k bize, kom\u015fumuzu kendimiz gibi sevmeyi, \u00e7\u0131plaklar\u0131 giydirmeyi, fakirleri doyurmay\u0131, hastalara bakmay\u0131 \u00f6\u011f\u00fctler. Yine de iyili\u011fi vurgulayan dinlerin, sadece insanl\u0131\u011f\u0131m\u0131z\u0131n bir par\u00e7as\u0131 olan bir \u015feyi \u00f6ne \u00e7\u0131kard\u0131\u011f\u0131n\u0131n fark\u0131nda olmak \u00f6nemlidir. \u0130nsan davran\u0131\u015f\u0131n\u0131 t\u00fcm\u00fcyle farkl\u0131 bir do\u011frultuya \u00e7evirmeye \u00e7al\u0131\u015fmazlar, sadece mevcut kapasitesinin alt\u0131n\u0131 \u00e7izerler. Aksi m\u00fcmk\u00fcn olabilir miydi? Nas\u0131l kediye gazete getirmeyi \u00f6\u011fretemezseniz, g\u00f6n\u00fcls\u00fcz topra\u011fa da ahlak tohumlar\u0131 ekemezsiniz. (\u2026) Empati ve ortakl\u0131k duygusu mizac\u0131m\u0131z\u0131n \u00f6yle \u00f6nemli bir par\u00e7as\u0131 ki, bundan yoksun olanlara ak\u0131l hastas\u0131 ya da tehlikeli ki\u015fi g\u00f6z\u00fcyle bak\u0131yoruz. Sinema seyrederken kendimizi perdedeki karakterlerin yerine koymadan edemeyiz. Devasa gemileri batarken bo\u011fulduklar\u0131n\u0131 g\u00f6rmek bizi kahreder; uzun zamand\u0131r uzak kald\u0131klar\u0131 sevgililerinin g\u00f6zlerine bakt\u0131klar\u0131nda i\u00e7imiz k\u0131p\u0131r k\u0131p\u0131r olur. Tek yapt\u0131\u011f\u0131m\u0131z oturup bir perdeye bakmak olsa da, salonda g\u00f6z\u00fc kuru tek bir insan kalmaz. Hepimiz empatiyi bilsek de, bir ara\u015ft\u0131rma konusu olarak ciddiye al\u0131nmas\u0131 epey uzun s\u00fcrd\u00fc. \u2013 Frans de Waal (\u0130\u00e7imizdeki Maymun) Kaynak ve \u0130leri Okuma:\n1 Psychological Science. http://pss.sagepub.com/lookup/doi/10.1177/0956797616673193\n\u2013Association for Psychological Science. \u201cBad people are disgusting, bad actions are angering.\u201d ScienceDaily. www.sciencedaily.com/releases/2016/12/161215152115.htm (accessed December 18, 2016).", "tags": ["ahlak", "\u015fiddet", "su\u00e7bilim (kriminoloji)", "zorbal\u0131k"]},
{"source": "bilimfili.com", "url": "https://bilimfili.com/urpertici-palyacolardan-kontrolsuz-dans-salginina-fobiler-bulasici-oldugunda/", "category": "psikoloji", "date": "25 Aral\u0131k 2016", "title": "\u00dcrpertici Palya\u00e7olardan, Kontrols\u00fcz Dans Salg\u0131n\u0131na; Fobiler Bula\u015f\u0131c\u0131 Oldu\u011funda", "content": "\u00d6r\u00fcmcekler, i\u011fneler, karanl\u0131k, y\u00fckseklik, palya\u00e7olar ya da daha da al\u0131\u015f\u0131lmad\u0131k olan zombiler\u2026 \u00c7o\u011fumuzun mutlaka korktu\u011fu bir \u015fey vard\u0131r. Fakat i\u015f o noktaya geldi\u011finde, sekiz bacakl\u0131 \u201ccanavarlardan\u201d kurtulur, o i\u011fnenin yap\u0131lmas\u0131na izin verir ya da bir koltuk yast\u0131\u011f\u0131n\u0131n arkas\u0131nda kendimizi g\u00fcvende hissederek oturup \u201cThe Walking Dead\u201d\u2018in bir b\u00f6l\u00fcm\u00fcn\u00fc izleriz. Korku ve endi\u015fe, i\u00e7 g\u00fcd\u00fcsel insani duygulard\u0131r ve erken ya\u015flarda -\u00f6zellikle de \u00e7ocukluk d\u00f6neminde\u2013 rahats\u0131z edici baz\u0131 korkular\u0131 geli\u015ftirme durumu olduk\u00e7a yayg\u0131nd\u0131r. Pek \u00e7ok \u00e7ocuk geceleri a\u011flayarak uyan\u0131r ve karanl\u0131ktan korktu\u011funu ya da yata\u011f\u0131n alt\u0131nda bir canavar oldu\u011funu s\u00f6yleyerek yan\u0131n\u0131za gelir, fakat yeti\u015fkinler olarak bizler bu d\u00fc\u015f\u00fcncelerin \u00fcstesinden gelebiliriz. Her ne kadar bizi bekelyen bir tehlike s\u00f6z konusu olmasa da, evrimsel kuramc\u0131lar; \u00e7ocuklar\u0131n kendilerini tehlikeden korumak i\u00e7in baz\u0131 korkular\u0131 biyolojik olarak \u00f6\u011frenme e\u011filimi g\u00f6sterdiklerini ileri s\u00fcrer1. Bu d\u00fc\u015f\u00fcnce, b\u00f6cek, y\u0131lan ve y\u00fckseklik gibi bilindik baz\u0131 korkular i\u00e7in bir a\u00e7\u0131klama sunar. \u00c7ocukluk d\u00f6neminde; nesnelere, olaylara ya da durumlara y\u00f6nelmi\u015f korku \u2013fobiler\u2013 tamamen normaldir. Bu korkular gelip ge\u00e7icidir ve nadiren \u2013d\u0131\u015far\u0131dan\u2013 \u00f6zel bir dikkat ya da m\u00fcdahaleyi gerektirir. Bir fobi listesi olu\u015fturmak neredeyse imkans\u0131zd\u0131r ve kelimenin tam anlam\u0131yla A\u2019dan Z\u2019ye kadar de\u011fi\u015fkenlik g\u00f6steriyor: Anatidaephobia`danAnatidaephobia:\u00a0\u00d6rdekler taraf\u0131ndan izleniyor olma korkusu.Anatidaephobia`dan tutun da, zelofobi'yeZelofobi:\u00a0K\u0131skan\u00e7l\u0131ktan korkma.zelofobi'ye kadar2. Fobiler, ancak ve ancak uygun olmayan ya\u015fta (genellikle 13 ya\u015f\u0131n\u0131 ge\u00e7tikten sonra) ortaya \u00e7\u0131kt\u0131\u011f\u0131nda\u00a0ya da alt\u0131 ay veya daha uzun s\u00fcre devam etti\u011finde ve ki\u015finin g\u00fcndelik ya\u015fam\u0131n\u0131 olumsuz etkiledi\u011finde klinik vaka haline gelir. E\u011fer bu durumlar s\u00f6z konusu ise, bu korkular \u201c\u00f6zel fobiler\u201d olarak isimlendirilir3. Pek \u00e7ok \u00f6zel fobi, kendisini tetikleyen ge\u00e7mi\u015f olaylara kadar izi s\u00fcr\u00fclebilir ve genellikle de erken ya\u015flardaki travmatik bir deneyimle ili\u015fkilendirilir. \u00c7ocukluk d\u00f6neminde, birey, korkunun yersiz oldu\u011fu de\u011ferlendirmesinde bulunamaz. Hatta \u00e7ocu\u011fa korkulacak bir \u015feyin olmad\u0131\u011f\u0131na dair kan\u0131tlar g\u00f6sterilse dahi, \u00e7\u0131kar\u0131mda bulunma durumu nadiren etkinlik g\u00f6sterir. Yeti\u015fkinlikte ise, ki\u015finin; korkuya dair yersiz ve sebepsiz oldu\u011fu tan\u0131mlamas\u0131nda bulunmas\u0131 daha muhtemeldir ve fobinin fiziksel tezah\u00fcrleri \u2013titreme, nefes darl\u0131\u011f\u0131, terleme ve h\u0131zl\u0131 kalp at\u0131\u015flar\u0131\u2013 art\u0131k daha fazla tedirgin edici ya da \u015fiddetli de\u011fildir. Fakat durum her zaman b\u00f6yle de\u011fildir. Yeti\u015fkinler de yersiz fobilere inanma e\u011filimi g\u00f6sterebilir ve kendi fobilerini ba\u015fka bir insana da bula\u015ft\u0131rabilir. 1374 y\u0131l\u0131nda, Ren Nehri vadisinde d\u00fczinelerce Orta\u00e7a\u011f kasabas\u0131nda y\u00fczlerce ki\u015fi kontrols\u00fcz bir dans etme durumu taraf\u0131ndan ele ge\u00e7irildi. Kaynak: the psychologist 14. ve 17. Y\u00fczy\u0131llar aras\u0131nda, Avrupa\u2019da, kurban\u0131n\u0131, di\u011fer baz\u0131 garip davran\u0131\u015flar\u0131n yan\u0131 s\u0131ra kontrol edilemez  1500lerde kontrols\u00fcz dans etme salg\u0131n\u0131ndan etkilenmi\u015f \u00fc\u00e7 kad\u0131n. Kaynak: Wikimedia. bi\u00e7imde dans etmeye zorlayan \u00a0bir \u201csalg\u0131n\u201d yay\u0131ld\u01314. Zaman\u0131n doktorlar\u0131, bu durumu \u201cate\u015fli hastal\u0131k\u201d olarak tan\u0131mlad\u01315.\u00a0O\u00a0zamandan beri psikologlar eylemlerin muhtemelen grup histerisine ya da stres kaynakl\u0131 bir psikozda oldu\u011funu d\u00fc\u015f\u00fcn\u00fcyorlard\u01316. Salg\u0131n ile hayatta kalabilenlerin, bu histerinin dans etme hastal\u0131\u011f\u0131n\u0131 devam ettirerek yayg\u0131nla\u015ft\u0131racak ve ger\u00e7ek bir bula\u015f\u0131c\u0131 hastal\u0131k haline getirecek travmatik hal ve\u00a0yatk\u0131nl\u0131kta oldu\u011fu\u00a0d\u00fc\u015f\u00fcn\u00fcl\u00fcyordu. 2016 y\u0131l\u0131 i\u00e7erisinde, Amerika ve \u0130ngiltere boyunca yay\u0131lan bir kitle fobisi, \u201c\u00fcrpertici palya\u00e7o\u201d salg\u0131n\u0131yla ili\u015fkilendirildi. Her ne kadar tipik olarak palya\u00e7olar, \u00e7ocuk partileri ve fast-food restoranlar\u0131n a\u00e7\u0131l\u0131\u015flar\u0131yla ili\u015fkilendirilse de, psikologlar; palya\u00e7olar\u0131n ku\u015fku uyand\u0131ran s\u0131ra d\u0131\u015f\u0131 \u00f6zellikleri, a\u015f\u0131r\u0131 b\u00fcy\u00fck elbiseleri ve g\u00f6steri\u015fli makyajlar\u0131n\u0131n sevimli ve mutlu bir ifade yerine anormal derecede korkutucu olabilece\u011fini ileri s\u00fcr\u00fcyor7. Dahas\u0131, palya\u00e7olar taraf\u0131ndan ger\u00e7ekle\u015ftirilen \u201cafacan\u201d davran\u0131\u015flar\u0131n \u00e7o\u011fu; palya\u00e7olar\u0131 prososyal g\u00f6stermekten ziyade asosyal g\u00f6stererek; k\u00fc\u00e7\u00fck \u00e7ocuklarda, gen\u00e7lerde ve yeti\u015fkinlerde tedirginlik hislerini olu\u015fturur8. Pek \u00e7ok insan\u0131n, k\u00fc\u00e7\u00fck bir palya\u00e7o grubunun k\u00f6\u015fe ba\u015flar\u0131nda sald\u0131r\u0131ya haz\u0131r halde bekledikleri haberlerini duymas\u0131n\u0131n ard\u0131ndan kendilerinin palya\u00e7o fobisi oldu\u011funu ileri s\u00fcrd\u00fckleri g\u00f6r\u00fcld\u00fc. Bu durum sosyal psikolojik bir metafor olarak, davran\u0131\u015f \u00f6rg\u00fcs\u00fcn\u00fcn, tutumun ya da duygular\u0131n \u2013t\u0131pk\u0131 dans hastal\u0131\u011f\u0131 gibi\u2013 ki\u015fiden ki\u015fiye ya da gruptan gruba yay\u0131ld\u0131\u011f\u0131n\u0131 g\u00f6steren bir \u201csalg\u0131n\u201d \u00f6rne\u011fidir. Ve bu durum; \u00f6neri, propaganda, s\u00f6ylenti ve taklit yoluyla yay\u0131l\u0131r.\u00a0Ger\u00e7ekten de, bilgilendirici iletim veya bula\u015f\u0131c\u0131l\u0131k, bir nesneye veya duruma kar\u015f\u0131 ani bir korku geli\u015ftirmek i\u00e7in m\u00fcmk\u00fcn olan a\u00e7\u0131klamalardan birisidir. \u00dcrpertici palya\u00e7olar durumunda, s\u00f6ylentileri\u00a0a\u015f\u0131r\u0131 \u015fekilde duymak, sosyal medyada konuyla ilgili hikayeler okumak9, korku filmlerinde palya\u00e7o karakterinin katil \u00e7\u0131kmas\u0131na tan\u0131k olmak ya da palya\u00e7o giymi\u015f birisini g\u00f6rmek bile fobinin geli\u015fimine katk\u0131da bulunmu\u015f olabilir. Birbirimiz \u00fczerinde b\u00fcy\u00fck bir g\u00fc\u00e7 ve etkiye sahibiz: Bazen bunun fark\u0131nda olurken, bazen de fark\u0131nda olmuyoruz. Nihayetinde, fobilerin basit\u00e7e bula\u015f\u0131c\u0131 oldu\u011funu s\u00f6yleyemeyiz. Fakat sizin fobiniz bir ba\u015fka ki\u015finin de benzer \u015fekilde davranmas\u0131na ya da onlar\u0131n da sizin korkunuza sahip oldu\u011funa inanmas\u0131na neden olabilir.", "tags": ["fobiler", "insan davran\u0131\u015flar\u0131 (davran\u0131\u015f bilimleri)", "korku"]},
{"source": "bilimfili.com", "url": "https://bilimfili.com/bagirsak-mikroorganizmalari-psikolojinizi-etkileyebilir/", "category": "psikoloji", "date": "2 Ocak 2017", "title": "Ba\u011f\u0131rsak Mikroorganizmalar\u0131 Psikolojinizi Etkileyebilir", "content": "Yap\u0131lan bir \u00e7al\u0131\u015fmada, ba\u011f\u0131rsaklar\u0131m\u0131zda ya\u015fayan trilyonlarca mikroorganizman\u0131n karma\u015f\u0131k toplulu\u011funun v\u00fccudumuzla olan ili\u015fkisi ile ilgili yeni bulgular elde edildi. University of Exeter Medical School\u2019dan ve University of Zaragoza\u2019dan ara\u015ft\u0131rmay\u0131 yapan bilim insanlar\u0131, ince ba\u011f\u0131rsakta bulunan mikrobiyotan\u0131n kritik detekt\u00f6r\u00fc olan ve TLR2 olarak bilinen bir proteini \u00e7al\u0131\u015ft\u0131lar. Yap\u0131lan bu \u00e7al\u0131\u015fma h\u00fccre k\u00fclt\u00fcrleri i\u00e7erisinde ger\u00e7ekle\u015ftirildi ve laboratuvar farelerinde de do\u011fruland\u0131. Bu, mikrobiyotan\u0131n serotonin ta\u015f\u0131y\u0131c\u0131 aktivitesini d\u00fczenleyerek insan psikolojisini de etkileyebilece\u011finin g\u00fc\u00e7l\u00fc delillerini sunuyor. Serotonin ta\u015f\u0131y\u0131c\u0131 bir\u00e7ok hastal\u0131k ile de ili\u015fkili. Bu \u00e7al\u0131\u015fmayla da g\u00f6r\u00fcl\u00fcyor ki, ba\u011f\u0131rsaklarda ya\u015fayan mikroorganizmalar bu ta\u015f\u0131y\u0131c\u0131y\u0131 etkileyerek serotonin seviyesini kontrol edebiliyor. PLOS ONE dergisinde bulgular\u0131 yay\u0131mlanan bu \u00e7al\u0131\u015fmada, v\u00fccudumuzun i\u00e7erisindeki mikroorganizmalar\u0131n g\u00f6r\u00fcnmez d\u00fcnyas\u0131 ile sa\u011fl\u0131\u011f\u0131m\u0131z ve hatta ruh halimiz aras\u0131ndaki karma\u015f\u0131k ili\u015fki anlamland\u0131r\u0131l\u0131yor. Daha \u00f6nce de California\u2019dan bilim insanlar\u0131, ba\u011f\u0131rsaklardaki bakterilerin Parkinson rahats\u0131zl\u0131\u011f\u0131nda rol\u00fc oldu\u011fu ortaya konmu\u015ftu. \u0130ltihabi ba\u011f\u0131rsak hastal\u0131\u011f\u0131n\u0131n TLR2\u2019nin d\u00fczg\u00fcn bir \u015fekilde fonksiyonunu yerine getirmemesiyle tetiklendi\u011fi d\u00fc\u015f\u00fcn\u00fcl\u00fcyordu. Fakat bu durumun arkas\u0131ndaki mekanizma tam olarak anla\u015f\u0131labilmi\u015f de\u011fildi. Yap\u0131lan bu \u00e7al\u0131\u015fmada, TLR2 ile iltihabi ba\u011f\u0131rsak hastal\u0131\u011f\u0131 aras\u0131ndaki ili\u015fkinin mekanizmas\u0131 daha detayl\u0131 \u00e7\u00f6z\u00fcmleniyor. Yay\u0131mlanan makalenin \u00f6nermesi \u015fu \u015fekilde; TLR2 proteini, depresyondan iltihapl\u0131 ba\u011f\u0131rsak hastal\u0131\u011f\u0131na kadar geni\u015f bir skaladaki durum a\u00e7\u0131s\u0131ndan olduk\u00e7a \u00f6nemli olan serotoninin eri\u015filebilirli\u011fini de\u011fi\u015ftiriyor. Yani ba\u011f\u0131rsaklar\u0131n\u0131zdaki mikroorganizmalar\u0131n sa\u011fl\u0131\u011f\u0131, hem ruh halinizin de\u011fi\u015fmesine ve hatta depresyona yol a\u00e7abilecekken ayn\u0131 zamanda bir\u00e7ok farkl\u0131 rahats\u0131zl\u0131\u011fa yakalanman\u0131za da neden olabilir.", "tags": ["ba\u011f\u0131rsak", "fizyoloji", "mikrobiyoloji", "mikrobiyota"]},
{"source": "bilimfili.com", "url": "https://bilimfili.com/politik-gorusunuz-psikolojinizin-yansimasi-mi/", "category": "psikoloji", "date": "10 Haziran 2016", "title": "Politik G\u00f6r\u00fc\u015f\u00fcn\u00fcz Psikolojinizin Yans\u0131mas\u0131 m\u0131?", "content": "Politik g\u00f6r\u00fc\u015f\u00fcn\u00fcz\u00fc nas\u0131l tan\u0131mlarsan\u0131z tan\u0131mlay\u0131n, bu g\u00f6r\u00fc\u015flerin aras\u0131nda politik ve sosyal idealler bak\u0131m\u0131ndan b\u00fcy\u00fck farkl\u0131l\u0131klar bulundu\u011funun fark\u0131ndas\u0131n\u0131zd\u0131r. Yeni bir ara\u015ft\u0131rman\u0131n bulgular\u0131na g\u00f6re de; bu farkl\u0131l\u0131klar\u0131n psikolojik temelleri olabilir. University of Nebraska\u2019dan bilim insanlar\u0131n\u0131n y\u00fcr\u00fctt\u00fc\u011f\u00fc yeni bir ara\u015ft\u0131rma; e\u015fit yo\u011funlukta kar\u015f\u0131la\u015f\u0131lan \u015feyler i\u00e7erisinde daha olumsuz do\u011fas\u0131 olanlar\u0131n, bireyin psikolojik hali \u00fczerinde normal ya da olumlu olanlara k\u0131yasla daha b\u00fcy\u00fck etki yaratmas\u0131 durumu olarak tan\u0131mlanabilecek olumsuzluk \u00f6nyarg\u0131s\u0131n\u0131n, politik olarak tutucu olanlarda daha g\u00fc\u00e7l\u00fc oldu\u011funu ve bu durumun da bireyin uyaranlar\u0131 \u00a0hat\u0131rlama bi\u00e7imini etkiledi\u011fini a\u00e7\u0131\u011fa\u00a0\u00e7\u0131kard\u0131.\u00a0Ba\u015fka\u00a0bir deyi\u015fle, bilim insanlar\u0131; ara\u015ft\u0131rmaya kat\u0131lan tutucular\u0131n, negatif duygular\u0131 liberallere\u00a0g\u00f6re\u00a0daha fazla hat\u0131rlad\u0131\u011f\u0131n\u0131n bulgular\u0131na ula\u015ft\u0131lar. Yap\u0131lan \u00e7al\u0131\u015fmada bilim insanlar\u0131, kat\u0131l\u0131mc\u0131lar\u0131n politik g\u00f6r\u00fc\u015flerini g\u00f6re g\u00fcndemdeki 20 \u00f6nemli politik konuyu onaylay\u0131p onaylamad\u0131klar\u0131 \u00fczerinden s\u0131n\u0131fland\u0131rd\u0131lar. Daha sonra kat\u0131l\u0131mc\u0131lara 120 adet olumsuz, olumlu ve normal olarak s\u0131n\u0131fland\u0131r\u0131lan foto\u011fraflar\u0131 (kapak foto\u011fraf\u0131nda bunlar\u0131n \u00f6rneklerini g\u00f6rebilirsiniz) bir haf\u0131za testi uygulamak i\u00e7in g\u00f6sterdiler. Kat\u0131l\u0131mc\u0131lar, i\u00e7erisinde\u00a0ayn\u0131 foto\u011fraflar\u0131n\u00a0da oldu\u011fu 240 adet foto\u011frafa bakt\u0131lar; daha sonra bilim insanlar\u0131, kat\u0131l\u0131mc\u0131lardan daha \u00f6nce g\u00f6rd\u00fckleri foto\u011fraflar\u0131 belirlemelerini istediler.\u00a0Bulgulara\u00a0g\u00f6re; tutucular ve liberaller\u00a0olarak s\u0131n\u0131fland\u0131r\u0131labilecek politik g\u00f6r\u00fc\u015fte olanlar\u0131n, olumlu ve olumsuz foto\u011fraflar\u0131 hat\u0131rlamalar\u0131n\u0131n aras\u0131nda farkl\u0131l\u0131klar var. A\u015f\u0131r\u0131 tutucu kat\u0131l\u0131mc\u0131lar olumsuz foto\u011fraflar\u0131n yakla\u015f\u0131k %91\u2019ini hat\u0131rlarken, yakla\u015f\u0131k %80 oran\u0131nda olumlu olanlar\u0131 hat\u0131rlayabiliyorlar. A\u015f\u0131r\u0131 liberal kat\u0131l\u0131mc\u0131lar ise, %84 oran\u0131nda olumsuz olanlar\u0131 hat\u0131rlarken, %86 oran\u0131nda olumlu foto\u011fraflar\u0131 hat\u0131rl\u0131yorlar. \u0130nsanlar\u0131n duygular\u0131 i\u015fleme bi\u00e7iminde farkl\u0131klar olmas\u0131n\u0131n bir\u00e7ok sebebi var. Ara\u015ft\u0131rman\u0131n bir k\u0131sm\u0131nda ise, bu de\u011fi\u015fkenlerin ne kadar\u0131n\u0131n politik ideolojilerden kaynakland\u0131\u011f\u0131 belirlenmeye \u00e7al\u0131\u015f\u0131l\u0131yor. Ara\u015ft\u0131rmac\u0131lara g\u00f6re; kat\u0131l\u0131mc\u0131lar\u0131n duygular\u0131 i\u015fleme bi\u00e7imi aras\u0131ndaki bu uyu\u015fmazl\u0131klar\u0131n yakla\u015f\u0131k %45\u2019i, politik g\u00f6r\u00fc\u015flerle a\u00e7\u0131klanabiliyor. Olumsuzluk \u00f6nyarg\u0131s\u0131 ve politik ideoloji aras\u0131nda bir ili\u015fki oldu\u011fu belirtiliyor. \u0130nsanlar\u0131n olumlu ve olumsuz resimleri ne kadar iyi hat\u0131rlad\u0131klar\u0131n\u0131 etkileyen b\u00fct\u00fcn de\u011fi\u015fkenlerin i\u00e7erisinde, politik ideolojinin bu sebeplerin yakla\u015f\u0131k yar\u0131s\u0131n\u0131 kar\u015f\u0131layabildi\u011fi \u00f6ne s\u00fcr\u00fcl\u00fcyor. Olumsuzluk \u00f6nyarg\u0131s\u0131na, her ne kadar ismi k\u00f6t\u00fc bir \u015fey oldu\u011fu izlenimi kazanman\u0131z\u0131 sa\u011flayabilecek olsa da, herkesin sahip oldu\u011funu belirtelim. Siyaset bilimi profes\u00f6r\u00fc Kevin Smith\u2019e g\u00f6re; \u2018\u2019E\u011fer \u00e7evrenizdeki pozitif uyar\u0131c\u0131lar\u0131 g\u00f6z ard\u0131 ediyorsan\u0131z, yeme\u011fi ka\u00e7\u0131rma ihtimaliniz vard\u0131r. Fakat e\u011fer \u00e7evrenizdeki negatif uyar\u0131c\u0131lar\u0131 g\u00f6z ard\u0131 ediyorsan\u0131z, yemek olma ihtimaliniz vard\u0131r. Yani, olumsuzluk \u00f6nyarg\u0131s\u0131na sahip olmam\u0131z\u0131n da\u00a0bir sebebi var.\u2019\u2019 \u0130lgili Makale:\u00a0Mark Mills, Frank J. Gonzalez, Karl Giuseffi, Benjamin Sievert, Kevin B. Smith, John R. Hibbing, Michael D. Dodd.\u00a0Political conservatism predicts asymmetries in emotional scene memory.\u00a0Behavioural Brain Research, 2016; 306: 84 DOI:\u00a010.1016/j.bbr.2016.03.025 Kaynak: \u00a0University\u00a0of Nebraska\u2013Lincoln,\u00a0Study: Is your political ideology in your head?, Retrieved from\u00a0http://news.unl.edu/newsrooms/unltoday/article/study-is-your-political-ideology-in-your-head/", "tags": ["d\u00fc\u015f\u00fcnceler", "politika"]},
{"source": "bilimfili.com", "url": "https://bilimfili.com/bebekler-vahsi-ape-araclarini-kullanmayi-icgudusel-olarak-biliyorlar/", "category": "psikoloji", "date": "6 Haziran 2016", "title": "Bebekler, Yabani Ape Aletlerini Kullanmay\u0131 \u0130\u00e7g\u00fcd\u00fcsel Olarak Biliyorlar", "content": "\u0130nsanlar b\u00fcy\u00fck oranda sosyal \u00f6\u011frenicidirler, dolay\u0131s\u0131yla psikologlar y\u0131llard\u0131r \u00e7ocuklar\u0131n ara\u00e7-gere\u00e7 kullan\u0131m\u0131n\u0131 erken ya\u015flarda ba\u015fkalar\u0131ndan \u00f6\u011frendi\u011fini ileri s\u00fcr\u00fcyorlard\u0131. Fakat Proceedings of the Royal Society B \u2018de yay\u0131mlanan bir \u00e7al\u0131\u015fma bu durumun aksini ileri s\u00fcr\u00fcyor. \u00c7ocuk geli\u015fimi psikolojisinin \u00f6nc\u00fclerinden Sovyet psikolog Lev Vygotsky; \u00e7ocuklar\u0131n kendili\u011finden ara\u00e7 kullan\u0131mlar\u0131n\u0131n (\u0130ng. spontaneous tool use) nadiren g\u00f6r\u00fcld\u00fc\u011f\u00fcn\u00fc s\u00f6yler. Buna kar\u015f\u0131n, Vygotsky\u2019e g\u00f6re; \u00e7ocuk, ebeveynin davran\u0131\u015flar\u0131n\u0131 g\u00f6zlemler ve sonras\u0131nda da bu davran\u0131\u015flar\u0131 taklit eder. Vygotsky\u2019nin teorisi sosyal \u00f6\u011frenme i\u00e7in b\u00fcy\u00fck oranda do\u011fruyken, ba\u015far\u0131l\u0131 \u00e7al\u0131\u015fmalar\u0131 bir\u00e7ok psikolo\u011fun \u00e7ocuklarda muhtemel olabilecek kendili\u011finden ara\u00e7 kullan\u0131m\u0131 \u00f6\u011frenimini ara\u015ft\u0131rma konusunda geri b\u0131rakm\u0131\u015ft\u0131r. Tanzanya\u2019n\u0131n sulak ye\u015fil Mahale Da\u011flar\u0131nda, bir \u015fempanze bir dal par\u00e7as\u0131n\u0131n yapraklar\u0131n\u0131 soyuyor ve \u0131slak topra\u011fa bat\u0131r\u0131yor. \u015eempanze dal\u0131 topraktan her \u00e7\u0131kar\u0131\u015f\u0131nda, dal par\u00e7as\u0131na yap\u0131\u015fm\u0131\u015f lezzetli termitleri yiyor. Sopadaki b\u00f6cekleri mideye indiren \u015fempanze sonras\u0131nda daha fazla alt\u0131-bacakl\u0131 at\u0131\u015ft\u0131rmal\u0131klar i\u00e7in avlanmaya devam ediyor.  D\u00fcnyan\u0131n \u00f6b\u00fcr\u00a0yar\u0131s\u0131nda ise, \u00fc\u00e7 ya\u015f\u0131ndaki \u0130ngiliz \u00e7ocuk, k\u00fc\u00e7\u00fck bir delikten i\u00e7eriye \u00fc\u00e7 s\u00fcnger yerle\u015ftirilmi\u015f karton bir kutunun \u00f6n\u00fcnde oturuyor. E\u011fer ki \u00e7ocuk s\u00fcngerleri d\u0131\u015far\u0131 \u00e7\u0131karabilirse, bir tane renkli etiket kazanacak. Herhangi bir y\u00f6nerge verilmeden, \u00e7ocuk kutunun yan\u0131ndaki c\u0131rt-c\u0131rt bant kapl\u0131 tahta sopay\u0131 almaya karar veriyor. \u00c7ocuk s\u00fcngerin c\u0131rt-c\u0131rtl\u0131 sopaya yap\u0131\u015faca\u011f\u0131 \u00e7\u0131kar\u0131m\u0131nda bulunuyor ve hakl\u0131 olarak da \u00f6d\u00fcl\u00fcn\u00fc kazan\u0131yor. Bu \u00f6rneklerde, Tanzanyal\u0131 primat i\u00e7in bu durum g\u00fcndelik bir h\u00e2l iken, \u00f6te yandan \u0130ngiliz primat belirli ara\u00e7-gere\u00e7 kullan\u0131m\u0131n\u0131n i\u00e7 g\u00fcd\u00fcsel olup olmad\u0131\u011f\u0131n\u0131 ara\u015ft\u0131ran bir deneye kat\u0131l\u0131yor. Buradaki paralellikte herhangi bir tesad\u00fcfl\u00fck s\u00f6z konusu de\u011fil. Ara\u015ft\u0131rmac\u0131lar; vah\u015fi \u015fempanze ve orangutanlarda g\u00f6r\u00fclen ara\u00e7-gere\u00e7 kullan\u0131m\u0131na dayal\u0131 davran\u0131\u015flar\u0131 k\u00fc\u00e7\u00fck \u00e7ocuklar i\u00e7in bir model olarak al\u0131nd\u0131\u011f\u0131 deneyde insan\u0131n bili\u015fsel yetisi ile kuzenlerimizin bili\u015fsel yetilerini kar\u015f\u0131la\u015ft\u0131rmay\u0131 ama\u00e7lad\u0131lar. 2-3 ya\u015flar\u0131ndaki 50 \u00e7ocu\u011fun yer ald\u0131\u011f\u0131 \u00e7al\u0131\u015fmada, ara\u015ft\u0131rma ekibi ara\u00e7-gere\u00e7le ili\u015fkili davran\u0131\u015flar\u0131n vah\u015fi \u015fempanzeler ve orangutanlarda g\u00f6r\u00fclmesiyle benzer frekansta oldu\u011fu bulgusuna ula\u015ft\u0131lar. Termit avlamak gibi yayg\u0131n ape davran\u0131\u015flar\u0131 analojik senaryolara tabii tutulan \u00e7ocuklarda da g\u00f6zlemlendi. Bunun yan\u0131 s\u0131ra kabuklu bir yemi\u015fi k\u0131rmak i\u00e7in ta\u015f kullanmak gibi vah\u015fi ape topluluklar\u0131nda daha seyrek g\u00f6r\u00fclen davran\u0131\u015flar insan bebekleri taraf\u0131ndan da nadiren sergilendi\u011fi g\u00f6zlemlendi. Ara\u015ft\u0131rmac\u0131lardan psikolog Eva Reindl\u2019a g\u00f6re bu basit ara\u00e7lar\u0131 kullanmak i\u00e7in uygun davran\u0131\u015flar geli\u015ftirebilmi\u015f olman\u0131n \u00e7ocuklarda basit ara\u00e7 kullan\u0131m\u0131na dair i\u00e7 g\u00fcd\u00fcsel bir yetinin var oldu\u011funun kan\u0131t\u0131d\u0131r. Ara\u015ft\u0131rma sonu\u00e7lar\u0131, Vygotsky\u2019nin 1930\u2019da yazd\u0131\u011f\u0131 ve \u00e7ocuklarda kendili\u011finden ara\u00e7 kullan\u0131m\u0131n\u0131n \u201chemen hemen s\u0131f\u0131r\u201d oldu\u011funu ileri s\u00fcren g\u00f6r\u00fc\u015flerine maydan okur nitelikte. Bulgular ayn\u0131 zamanda da, insanlar\u0131n ve di\u011fer b\u00fcy\u00fck apelerin fiziksel d\u00fcnyay\u0131 kavramak ve onunla ba\u015fa \u00e7\u0131kmak i\u00e7in do\u011fu\u015ftan gelen ortak bili\u015fsel donan\u0131mlar\u0131 payla\u015ft\u0131\u011f\u0131n\u0131 g\u00f6steriyor. (Bkz. Yabani B\u00fcy\u00fck Apeler ve \u00c7ocuklar Alet Kullanmada Ayn\u0131 Bili\u015fsel Altyap\u0131y\u0131 Payla\u015f\u0131yor) Ara\u015ft\u0131rma Referans\u0131:\u00a0Reindl, E., S. R. Beck, I. A. Apperly, and C. Tennie. \u201cYoung children spontaneously invent wild great apes\u2019 tool-use behaviours.\u201d In Proc. R. Soc. B, vol. 283, no. 1825, p. 20152402. The Royal Society, 2016.", "tags": ["\u00e7ocuklar (pedagoji & pediatri)", "insan evrimi", "insanbilim (antropoloji)", "primatoloji"]},
{"source": "bilimfili.com", "url": "https://bilimfili.com/tramvay-ikilemi-bes-insani-kurtarmak-icin-bir-insani-oldurur-muydunuz/", "category": "psikoloji", "date": "10 Haziran 2016", "title": "Tramvay \u0130kilemi: Be\u015f \u0130nsan\u0131 Kurtarmak \u0130\u00e7in Bir \u0130nsan\u0131 \u00d6ld\u00fcr\u00fcr m\u00fcyd\u00fcn\u00fcz?", "content": "Bir tramvay ray\u0131n\u0131n yan\u0131nda durdu\u011funuzu hayal edin. Uzakta, kontrolden \u00e7\u0131km\u0131\u015f bir tramvay\u0131n, onun geli\u015fini duymayan be\u015f i\u015f\u00e7iye do\u011fru h\u0131zla geldi\u011fini g\u00f6r\u00fcyorsunuz. \u0130\u015f\u00e7iler tramvay\u0131 g\u00f6rse bile, raydan zaman\u0131nda ayr\u0131lamayacaklar. Felaket belli belirsiz g\u00f6r\u00fcnd\u00fck\u00e7e, yere bak\u0131yorsunuz ve raylara ba\u011fl\u0131 bir kald\u0131ra\u00e7 oldu\u011funu g\u00f6r\u00fcyorsunuz. E\u011fer kald\u0131rac\u0131 \u00e7ekerseniz, tramvay\u0131n be\u015f masum i\u015f\u00e7inin bulundu\u011fu raylardan ikinci bir ray tak\u0131m\u0131na y\u00f6nlenece\u011fini farkediyorsunuz. Ancak, yan taraftaki bu ray\u0131n a\u015fa\u011f\u0131s\u0131nda, i\u015f arkada\u015flar\u0131 kadar habersiz, yaln\u0131z bir i\u015f\u00e7i bulunuyor. O halde kald\u0131rac\u0131 kald\u0131r\u0131p, bir insan\u0131n \u00f6l\u00fcm\u00fcne yol a\u00e7ar fakat be\u015f ki\u015fiyi kurtar\u0131r m\u0131yd\u0131n\u0131z? Bu d\u00fc\u011f\u00fcm noktas\u0131, tramvay ikilemi olarak bilinen bir klasik d\u00fc\u015f\u00fcnce deneyidir ve 1967 y\u0131l\u0131nda d\u00fc\u015f\u00fcn\u00fcr Philippa Foot taraf\u0131ndan geli\u015ftirilip, 1985\u2019te Jarvis Thomson taraf\u0131ndan uyarlanm\u0131\u015ft\u0131r.\u00a0Tramvay ikilemi, bir eylemin sonu\u00e7lar\u0131n\u0131 ba\u015ftan sona d\u00fc\u015f\u00fcnmemizi ve eylemin ahlaki de\u011ferinin, yaln\u0131zca sonu\u00e7lar\u0131 taraf\u0131ndan belirlenip belirlenmedi\u011fini dikkate almam\u0131z\u0131 sa\u011flar. G\u00f6rsel Kaynak: theconversation.com \u00c7eviri-D\u00fczenleme: BilimFili.com Tramvay ikilemi, o zamandan beri ahlaki sezgilerimizi ara\u015ft\u0131rmak i\u00e7in kayda de\u011fer derecede esnek bir ara\u00e7 oldu\u011funu kan\u0131tlam\u0131\u015f ve sava\u015f, i\u015fkence, dronlar, k\u00fcrtaj ve \u00f6tanazi gibi di\u011fer \u00e7e\u015fitli durumlara uygulanmak \u00fczere uyarlanm\u0131\u015ft\u0131r.\n\u015eimdi bu ikilemin ikinci de\u011fi\u015fkenini g\u00f6z \u00f6n\u00fcne al\u0131n. Tramvay raylar\u0131n\u0131n \u00fcst\u00fcndeki bir \u00fcst ge\u00e7itte duruyor oldu\u011funuzu hayal edin. Tramvay\u0131n, be\u015f habersiz i\u015f\u00e7iye do\u011fru kontrolden \u00e7\u0131km\u0131\u015f \u015fekilde savruldu\u011funu g\u00f6rebiliyorsunuz, fakat onu y\u00f6nlendirecek bir kald\u0131ra\u00e7 bulunmuyor. Ancak, \u00fcst ge\u00e7itte sizin yan\u0131n\u0131zda duran b\u00fcy\u00fck bir adam var. Bu c\u00fcssenin tramvay\u0131 durduraca\u011f\u0131ndan ku\u015fkunuz yok. O halde, tramvay\u0131 durdurmak ve bu sayede di\u011fer be\u015f ki\u015fiyi kurtarmak i\u00e7in adam\u0131 raylara itip kurban eder misiniz? G\u00f6rsel Kaynak: theconversation.com \u00c7eviri-D\u00fczenleme: BilimFili.com Bu senaryonun sonucu, kald\u0131rac\u0131 \u00e7ekip tramvay\u0131 di\u011fer raya y\u00f6nlendiren senaryo ile ayn\u0131: bir ki\u015fi \u00f6l\u00fcyor; be\u015f ki\u015fi ya\u015f\u0131yor. \u0130lgin\u00e7 olan \u015fey ise, \u00e7o\u011fu insan kald\u0131rac\u0131 \u00e7ekerken, \u00e7ok az insan\u0131n \u015fi\u015fman adam\u0131 \u00fcst ge\u00e7itten atmay\u0131 uygun g\u00f6rmesidir. Thompson ve di\u011fer d\u00fc\u015f\u00fcn\u00fcrler, tramvay ikileminde ayr\u0131ca korkutucu \u015fekilde e\u011flenceli olan ba\u015fka de\u011fi\u015fkenler de vermi\u015flerdir.\nBir doktor oldu\u011funuzu ve ya\u015famak i\u00e7in hepsi de nakle ihtiya\u00e7 duyan be\u015f hastan\u0131z oldu\u011funu hayal edin. \u0130ki tanesinin birer akci\u011fere, di\u011fer iki tanesinin de bir b\u00f6bre\u011fe ve be\u015fincisinin bir kalbe ihtiyac\u0131 var.\nSonraki ko\u011fu\u015fta ba\u015fka bir ki\u015finin baca\u011f\u0131 k\u0131r\u0131lm\u0131\u015f. Fakat kayna\u015fan kemikleri haricinde, m\u00fckemmel derecede sa\u011fl\u0131kl\u0131.\nPeki, sa\u011fl\u0131kl\u0131 hastay\u0131 \u00f6ld\u00fcr\u00fcp, di\u011fer be\u015f ki\u015fiyi kurtarmak i\u00e7in organlar\u0131n\u0131 al\u0131r m\u0131s\u0131n\u0131z?\nYine, bunun sonu\u00e7lar\u0131 da ilk ikilem ile ayn\u0131, fakat \u00e7o\u011fu insan, sa\u011fl\u0131kl\u0131 hastay\u0131 \u00f6ld\u00fcrme fikrini kesinlikle reddediyor.\n E\u011fer yukar\u0131daki b\u00fct\u00fcn ikilemler ayn\u0131 sonuca sahipse, fakat \u00e7o\u011fu insan sadece kald\u0131rac\u0131 \u00e7ekmeye istekliyse ve \u015fi\u015fman adam\u0131 a\u015fa\u011f\u0131 atmaya veya sa\u011fl\u0131kl\u0131 hastay\u0131 \u00f6ld\u00fcrmeye istekli de\u011filse, bu durum, ahlaki sezilerimizin her zaman g\u00fcvenilir, mant\u0131kl\u0131 ve tutarl\u0131 olmad\u0131\u011f\u0131 anlam\u0131na m\u0131 geliyor?\u00a0Belki, ahlaki\u00a0sezgilerimizi etkileyen sonu\u00e7lar\u0131n \u00f6tesinde ba\u015fka etmen bulunuyordur?\nFoot, burada \u00f6ld\u00fcrmek ve \u00f6lmesine izin vermek aras\u0131nda bir ayr\u0131m bulundu\u011fu iddia etmi\u015fti. Birinci durum etkin iken, ikinci durum pasiftir.\u00a0\u0130lk tramvay ikileminde, kald\u0131rac\u0131 \u00e7eken ki\u015fi, be\u015f i\u015f\u00e7inin hayat\u0131n\u0131 kurtar\u0131yor ve bir insan\u0131n \u00f6lmesine izin veriyor. Sonu\u00e7ta, kald\u0131rac\u0131 \u00e7ekmek, yandaki rayda bulunan ki\u015fiye do\u011frudan zarar vermez. Fakat \u00fcst ge\u00e7it senaryosunda, \u015fi\u015fman adam\u0131 raya itmek, kas\u0131tl\u0131 \u00f6ld\u00fcrme eylemidir.\nBu bazen \u00e7ift etki ilkesi olarak tan\u0131mlan\u0131r ve e\u011fer eylem \u00e7ok daha iyi bir \u015feye \u00f6nayak olursa, dolays\u0131z olarak zarar vermenin izin verilebilir oldu\u011funu s\u00f6yler. Yine de, daha iyi bir \u015feyin pe\u015finde olunsa bile, do\u011frudan zarar vermek izin verilemezdir. Thompson farkl\u0131 bir yakla\u015f\u0131m sunmu\u015ftur. Sonu\u00e7\u00e7uluk veya yararc\u0131l\u0131k gibi, sadece sonu\u00e7lar\u0131na dayal\u0131 olarak bir eylemin izin verilebilirli\u011fini de\u011ferlendiren ahlaki\u00a0kuramlar\u0131n, \u00f6ld\u00fcrmeye sebep olan baz\u0131 eylerim izin verilebilir iken neden di\u011ferlerinin b\u00f6yle olmad\u0131\u011f\u0131n\u0131 a\u00e7\u0131klayamad\u0131\u011f\u0131n\u0131 \u00f6ne s\u00fcrm\u00fc\u015ft\u00fcr.\nE\u011fer herkesin e\u015fit haklara sahip oldu\u011funu g\u00f6z \u00f6n\u00fcne al\u0131rsak, o halde niyetimiz be\u015f ki\u015fiyi kurtarmak olsa bile, bir ki\u015fiyi kurban etmekte yanl\u0131\u015f bir \u015fey yap\u0131yor oluruz. Sinirbilimciler taraf\u0131ndan yap\u0131lan ara\u015ft\u0131rmalar, insanlar tramvay ikileminin ilk iki de\u011fi\u015fkenini d\u00fc\u015f\u00fcnd\u00fc\u011f\u00fc zaman hangi beyin b\u00f6lgelerinin etkin hale geldi\u011fini ara\u015ft\u0131rd\u0131.\n\u0130lk \u00f6rne\u011fin bizim mant\u0131ksal, ak\u0131lc\u0131 zihnimizi etkin hale getirdi\u011fini ve bu nedenle e\u011fer kald\u0131rac\u0131 \u00e7ekmeye karar verdiysek, bunun sebebinin daha \u00e7ok say\u0131da hayat kurtarmaya niyetlenmemiz oldu\u011funu belirlediler.\nAncak, kenarda duran ki\u015fiyi itmeyi d\u00fc\u015f\u00fcnd\u00fc\u011f\u00fcm\u00fcz zaman, duygusal mant\u0131\u011f\u0131m\u0131z devreye giriyor ve bu y\u00fczden be\u015f ki\u015fiyi kurtarmak i\u00e7in bir ki\u015fiyi \u00f6ld\u00fcrmek konusunda farkl\u0131 hissediyoruz.\nBu a\u015famada duygular\u0131m\u0131z bizi do\u011fru eyleme mi y\u00f6nlendiriyor? Be\u015f ki\u015fiyi kurtarmak i\u00e7in olsa bile, bir ki\u015fiyi kurban etmekten ka\u00e7\u0131nmal\u0131 m\u0131y\u0131z? Tramvay ikilemi ve \u00e7e\u015fitleri, \u00e7o\u011fu insan\u0131n, zarara neden olan baz\u0131 eylemleri uygun buldu\u011funu, fakat ayn\u0131 sonuca sahip olan di\u011fer eylemlerin izin verilebilir olmad\u0131\u011f\u0131n\u0131 d\u00fc\u015f\u00fcnd\u00fc\u011f\u00fcn\u00fc g\u00f6steriyor.\nHerkes ikilemlere ayn\u0131 cevab\u0131 vermez ve insanlar ayn\u0131 fikirde olsalar bile, savunduklar\u0131 eylemin sahip oldu\u011fu hakl\u0131 nedenlerde fark\u0131l\u0131k g\u00f6sterebilirler.\nBu d\u00fc\u015f\u00fcnce deneyleri, \u00f6ld\u00fcrmek ve \u00f6lmesine izin vermek aras\u0131ndaki fark konusunda tart\u0131\u015fmaya te\u015fvik etmek i\u00e7in kullan\u0131lm\u0131\u015ft\u0131r ve Eye In The Sky filmi gibi, pop\u00fcler k\u00fclt\u00fcrde farkl\u0131 \u015fekillerde bile ortaya \u00e7\u0131km\u0131\u015ft\u0131r.", "tags": ["ahlak", "d\u00fc\u015f\u00fcnceler", "duygular", "insan davran\u0131\u015flar\u0131 (davran\u0131\u015f bilimleri)", "karar verme mekanizmas\u0131"]},
{"source": "bilimfili.com", "url": "https://bilimfili.com/metaforlar-bilimsel-kesiflerin-algilanma-bicimini-etkiliyor/", "category": "psikoloji", "date": "11 Ekim 2016", "title": "Metaforlar, Bilimsel Ke\u015fiflerin Alg\u0131lanma Bi\u00e7imini Etkiliyor", "content": "Bilim insanlar\u0131n\u0131n geli\u015ftirdikleri fikirler, kafalar\u0131nda lamba yanm\u0131\u015f gibi bir anda belirebilir ya da t\u0131pk\u0131 bir tohumun sulan\u0131p a\u011faca d\u00f6n\u00fc\u015fmesi gibi uzun s\u00fcren u\u011fra\u015flar sonucu ortaya \u00e7\u0131kabilir. Ortaya \u00e7\u0131k\u0131\u015f s\u00fcreci her ne olursa olsun, yap\u0131lan \u00e7al\u0131\u015fmalar\u0131n aktar\u0131m\u0131nda kullan\u0131lan metaforlar, bilim insanlar\u0131n\u0131 ve yapt\u0131klar\u0131 ke\u015fifleri alg\u0131lama ve de\u011ferlendirme bi\u00e7imimizi etkiliyor olabilir. Social Psychological and Personality Science\u2019da makalesi yay\u0131mlanan ara\u015ft\u0131rmada bilim insanlar\u0131, ke\u015fif metaforlar\u0131n\u0131n, geli\u015ftirilen fikrin kalitesi ve fikri geli\u015ftiren bilim insan\u0131n\u0131n yeteneklerini alg\u0131lama bi\u00e7imimizi etkiledi\u011fini g\u00f6sterdiler. Ke\u015ffedilen ya da geli\u015ftirilen bir fikrin tam olarak anla\u015f\u0131lmas\u0131 i\u00e7in deneme yan\u0131lmalarla tecr\u00fcbe edinmenin ve ilgili konu \u00fczerine uzun s\u00fcre \u00e7al\u0131\u015f\u0131p ak\u0131l y\u00fcr\u00fctmenin gerekli oldu\u011fu a\u015fikar. Fakat iyi bir fikrin anlat\u0131lmas\u0131 i\u00e7in kelimeleri kullanma bi\u00e7iminin, bu fikrin ani ve istisnai ortaya \u00e7\u0131k\u0131\u015f\u0131n\u0131 resmetme \u00fczerine, ama\u00e7lanmam\u0131\u015f ve de\u011fer d\u00fc\u015f\u00fcr\u00fcc\u00fc bir etkisi olabilir. Yap\u0131lan yeni bir \u00e7al\u0131\u015fmada bilim insanlar\u0131, fikirleri \u201cbir anda belirmi\u015f\u201d, \u201ctohum gibi b\u00fcy\u00fct\u00fclm\u00fc\u015f\u201d metaforuyla\u00a0ve yaln\u0131zca n\u00f6tr tan\u0131mlamalar \u00fczerinden anlatman\u0131n, insanlar\u0131n bu fikirlere tepki verme bi\u00e7imini nas\u0131l etkiledi\u011fini test ettiler. Ara\u015ft\u0131rmac\u0131lara g\u00f6re; \u201ckafas\u0131nda lamba yanm\u0131\u015f\u201d metaforu, ani ve spontane ilham sonucunda ortaya \u00e7\u0131km\u0131\u015f dahice fikirleri ima ediyor. Kafada lamba yanmas\u0131 metaforu toplum i\u00e7erisindeki dahi insanlara atfedilirken, tohum gibi b\u00fcy\u00fct\u00fclm\u00fc\u015f metaforunda ise fikirlerin zaman i\u00e7erisinde geli\u015ftirildi\u011fi anlat\u0131l\u0131p konu \u00fczerine gerekli \u00f6zeni g\u00f6steren herkesin bu fikri geli\u015ftirebilece\u011fi imas\u0131nda bulunuluyor. Ara\u015ft\u0131rmac\u0131lar, insanlar\u0131n Alan Turing\u2019in modern bilgisayarlar\u0131n habercisi niteli\u011findeki ke\u015ffinin tan\u0131mlamalar\u0131na nas\u0131l tepki verdiklerini \u00e7\u00f6z\u00fcmlediler. Bulgulara g\u00f6re, \u201ckafas\u0131nda lamba yand\u0131\u201d tan\u0131mlamas\u0131 ile bu ke\u015fif anlat\u0131ld\u0131\u011f\u0131nda, daha ak\u0131lda kal\u0131c\u0131 ve dikkat \u00e7ekici oluyor.\u00a0Ara\u015ft\u0131rmac\u0131lardan Kristen Elmore\u2019e g\u00f6re; \u201ckafas\u0131nda lamba yanm\u0131\u015f\u201d metaforu ile bir \u00e7al\u0131\u015fman\u0131n tan\u0131mlanmas\u0131, onun daha istisnai ve \u00f6zel g\u00f6r\u00fclmesini sa\u011fl\u0131yor. Fakat kad\u0131nlar\u0131n geli\u015ftirdikleri fikirlere gelince, bu alg\u0131n\u0131n i\u015fleyi\u015finde de de\u011fi\u015fimler meydana geliyor. Bir fikir \u201ctohum gibi b\u00fcy\u00fct\u00fclm\u00fc\u015f\u201d olarak tan\u0131mland\u0131\u011f\u0131 zaman, kad\u0131nlar\u0131n erkeklere k\u0131yasla daha iyi fikir yarat\u0131c\u0131lar oldu\u011fu d\u00fc\u015f\u00fcn\u00fcl\u00fcyor.\u00a0Yani\u00a0cinsiyet kal\u0131plar\u0131n\u0131n da insanlar\u0131n mucitleri alg\u0131lama bi\u00e7imleri \u00fczerinde ayr\u0131ca bir rol\u00fc var. Ayn\u0131 \u00e7al\u0131\u015fma kapsam\u0131nda yap\u0131lan ve cinsiyet kal\u0131plar\u0131n\u0131n daha dahil edildi\u011fi ba\u015fka bir testte, kat\u0131l\u0131mc\u0131lara bir kad\u0131n (Hedy Lamarr) ve bir erkek (George Antheil) bilim insan\u0131n\u0131n beraber y\u00fcr\u00fctt\u00fckleri bir ara\u015ft\u0131rman\u0131n sunumu yap\u0131ld\u0131. Bahsi ge\u00e7en bu bilim insanlar\u0131, modern kablosuz ileti\u015fimin temellerini yay\u0131l\u0131-spektrum teknolojisi fikrini yaratmalar\u0131yla atm\u0131\u015flard\u0131. Sunum sonras\u0131nda elde edilen bulgulara g\u00f6re, tohum metaforunun kullan\u0131lmas\u0131 sonucunda kat\u0131l\u0131mc\u0131larda kad\u0131n bilim insan\u0131n\u0131n dahil oldu\u011fu alg\u0131s\u0131 olu\u015ftu. Fakat lamba metaforu kullan\u0131ld\u0131\u011f\u0131nda erkek bilim insan\u0131n\u0131n dahi oldu\u011fu alg\u0131s\u0131 olu\u015ftu. Ayr\u0131ca e\u011fer bu \u00e7al\u0131\u015fman\u0131n verileri ile ger\u00e7ek s\u0131n\u0131f ko\u015fullar\u0131nda \u00f6\u011frencilerle yap\u0131lacak yeni \u00e7al\u0131\u015fmalar\u0131n verileri birle\u015ftirilebilirse, \u00f6\u011frencilerin \u00f6\u011frenme s\u00fcre\u00e7lerinin daha verimli ge\u00e7mesini sa\u011flayabilecek yeni y\u00f6ntemler belirlenmesi sa\u011flanabilir. \u0130lgili Makale: Kristen Elmore and Myra Luna-Lucero. \u201cIlluminated light bulbs or nurtured seeds? How metaphors influence beliefs about ideas and idea creators,\u201d\u00a0Social Psychological and Personality Science, Published online first October 7, 2016. Kaynak: Metaphors Bias Perceptions of Scientific Discovery, Society for Social Psychological and Personality Science", "tags": ["bilim habercili\u011fi", "d\u00fc\u015f\u00fcnceler"]},
{"source": "bilimfili.com", "url": "https://bilimfili.com/bebekler-cinsiyetin-ne-oldugunu-bilmeden-once-kendi-cinsiyetleriyle-ortusen-oyuncaklar-seciyorlar/", "category": "psikoloji", "date": "13 Haziran 2016", "title": "Bebekler Y\u00f6nlendirme Olmadan da Cinsiyetlerine \u201cUygun\u201d Oyuncak Se\u00e7iyor", "content": "K\u0131z \u00e7ocuklar\u0131na oyuncak bebek hediye edilirken, erkek \u00e7ocuklar\u0131na genellikle oyuncak kamyon, araba ve top hediye edilir. \u00c7\u00fcnk\u00fc k\u0131zlar oyuncak bebeklerle oynamay\u0131 \u201ctercih\u201d ederken, erkekler kamyonlarla ve topla oynamay\u0131 \u201ctercih\u201d ederler. Peki bu durum; \u00e7ocuklar\u0131n daha ilk ya\u015flar\u0131ndan itibaren bu \u015fekilde oynamalar\u0131 i\u00e7in y\u00f6nlendirilmelerinden mi kaynaklan\u0131yor? Yoksa \u00e7ocuklar\u0131n oyun oynama tutumlar\u0131 cinsiyetler aras\u0131ndaki farkl\u0131 ilgilerin do\u011fu\u015ftan bir yans\u0131mas\u0131 m\u0131? Bilimde, sporda, politikada ve di\u011fer bir\u00e7ok alanda bask\u0131n cinsiyetin hakim oldu\u011fu d\u00fcnyada, bu soru olduk\u00e7a tart\u0131\u015fmal\u0131 bir konu. Oyuncak ilgisiyle ilgili \u00e7ok erken ya\u015flardaki cinsiyet farkl\u0131l\u0131klar\u0131na dair deliller; yaln\u0131zca k\u00fclt\u00fcrel beklentiler ya da f\u0131rsatlardaki farkl\u0131l\u0131klardan kaynakl\u0131 de\u011fil ayn\u0131 zamanda cinsiyetin farkl\u0131 kariyer y\u00f6nelimleri taraf\u0131ndan \u015fekillendirildi\u011fi d\u00fc\u015f\u00fcncesine de tart\u0131\u015fmaya a\u00e7\u0131k bir bi\u00e7imde destek sunuyor. Fakat bu tercihe dair k\u0131smen de olsa do\u011fu\u015ftan gelen e\u011filimler de s\u00f6z konusu. Infant ve Child Development \u2018daki bir \u00e7al\u0131\u015fma; bir yuvadaki 9 ila 32 ayl\u0131k \u00e7ocuklar\u0131n serbest oyun zamanlar\u0131ndaki oyuncak tercihlerini test ederek bu alana katk\u0131lar sa\u011fl\u0131yor. Ve sonu\u00e7lar; -baz\u0131 uyar\u0131larla birlikte- erkek ve k\u0131z \u00e7ocuklar\u0131n\u0131n hen\u00fcz daha cinsiyetin ne oldu\u011funu bilecek ya\u015fta olmamalar\u0131na ve onlar\u0131 cinsiyet etiketli oyuncakla oynama noktas\u0131nda etkileyecek bir ebevenylerinin dahi ortada olmamas\u0131na ra\u011fmen cinsiyete \u201cuygun\u201d se\u00e7imler yapt\u0131klar\u0131n\u0131 ortaya koyuyor. Ve ara\u015ft\u0131rmac\u0131lar\u0131n \u00e7al\u0131\u015fmalar\u0131n\u0131 cinsiyet politikalar\u0131 a\u00e7\u0131s\u0131ndan a\u00e7\u0131k\u00e7a s\u0131n\u0131rlamad\u0131klar\u0131n\u0131 belirtmekte fayda var. Bunun yerine ekip; oyuncak se\u00e7imindeki cinsiyet farkl\u0131l\u0131klar\u0131n\u0131n \u00e7ocuk bak\u0131m\u0131, e\u011fitim uygulamas\u0131 ve geli\u015fimsel teoriye g\u00f6re \u015fekillenmesini g\u00f6zlemlediler. Londra\u2019daki \u00e7ok k\u00fclt\u00fcrl\u00fc d\u00f6rt bak\u0131mevindeki 47 k\u0131z \u00e7ocu\u011fu ve 54 erkek \u00e7ocu\u011fu \u00fczerinde g\u00f6zlemler y\u00fcr\u00fcten ekip; her \u00e7ocu\u011fu di\u011fer \u00e7ocuktan ba\u011f\u0131ms\u0131z olarak test etti. \u00c7ocuk, etraf\u0131na yar\u0131m daire \u015feklinde dizilmi\u015f, erkekle \u2013stereotipik olarak\u2013 \u00f6zde\u015fle\u015ftirilmi\u015f (araba, mavi oyuncak ay\u0131, oyuncak kep\u00e7e, ve bir top) ve k\u0131zlarla \u00f6zde\u015fle\u015ftirilmi\u015f (oyuncak bebek, pembe oyuncak ay\u0131 ve tencere) 7 oyuncakla \u00e7evrili bir \u015fekilde oturtuldu. \u00c7ocu\u011fun eri\u015fimine ayn\u0131 oranda uygun olan oyuncaklar rastgele \u015fekilde dizildi ve \u00e7ocuk ara\u015ft\u0131rmac\u0131n\u0131n \u201c\u0130stedi\u011fin herhangi birisiyle oynayabilirsin\u201d cesaretlendirmesiyle bir oyuncak se\u00e7meye y\u00f6nlendirildi. 3 dakika boyunca ara\u015ft\u0131rmac\u0131 her 5 saniyelik aral\u0131klarla \u00e7ocu\u011fun dokundu\u011fu ya da y\u00f6neldi\u011fi oyunca\u011f\u0131 not etti. Ara\u015ft\u0131rmac\u0131lar, \u00e7ocuklar\u0131; 9-17 ayl\u0131klar, 18-23 ayl\u0131klar ve 24-32 ayl\u0131klar olarak 3 gruba ay\u0131rd\u0131. Her ya\u015fta da olduk\u00e7a a\u00e7\u0131k bir \u00f6rg\u00fc s\u00f6z konusuydu: Erkekler, erkek-etiketli oyuncaklarla daha uzun s\u00fcre oynad\u0131lar ve bu oyuncaklara daha fazla ilgi g\u00f6sterdiler, benzer \u015fekilde k\u0131zlar da k\u0131z-etiketli oyuncaklarla daha uzun s\u00fcre oynad\u0131lar ve bu oyuncaklara daha fazla ilgi g\u00f6sterdiler. \u0130statistiksel a\u00e7\u0131dan, bu farkl\u0131l\u0131klar\u0131n etki b\u00fcy\u00fckl\u00fc\u011f\u00fc olduk\u00e7a fazlayd\u0131. Bir ba\u015fka bulgu ise; cinsiyete dayal\u0131 tercihler iki cinsiyet i\u00e7in farkl\u0131 geli\u015fimsel y\u00f6r\u00fcnge g\u00f6sterdi. Yani erkek \u00e7ocuklar\u0131n\u0131n b\u00fcy\u00fcd\u00fck\u00e7e erkek-etiketli oyuncaklar\u0131 tercih etme durumlar\u0131 giderek daha g\u00fc\u00e7l\u00fc bir ihtimal olurken, k\u0131zlarda k\u0131z-etiketli oyuncakla oynamay\u0131 tercih etme durumlar\u0131 ba\u015flang\u0131\u00e7ta \u00e7ok g\u00fc\u00e7l\u00fc iken ya\u015f ilerledik\u00e7e bu g\u00fc\u00e7l\u00fcl\u00fck azal\u0131yordu. Ancak ara\u015ft\u0131rman\u0131n g\u00f6z \u00f6n\u00fcnde bulundurulmas\u0131 gereken a\u00e7\u0131kl\u0131klar\u0131n\u0131 da belirtmekte fayda var. \u00d6rne\u011fin; \u00e7ocuklar akranlar\u0131n\u0131n odada bulunmamas\u0131 durumundan etkilenmi\u015f olabilirler. \u00c7\u00fcnk\u00fc ge\u00e7mi\u015f \u00e7al\u0131\u015fmalar; \u00e7ocuklar\u0131n, akranlar\u0131yla birlikteyken cinsiyet etiketli stereotipik oyuncaklarla oynamaya daha yatk\u0131n olduklar\u0131n\u0131 ortaya koymu\u015ftu. \u00d6te yandan, elbette ki \u00e7ocuklar\u0131n belli bir oyuncakla oynamas\u0131 bak\u0131c\u0131lar\u0131 ya da ebevenylerinin y\u00f6nlendirmelerinden etkilenebilir. Ancak ara\u015ft\u0131rmac\u0131lar \u201coyuncak se\u00e7iminde, cinsiyet kimli\u011fini kavrayacak ya\u015ftan \u00f6nce cinsiyet farkl\u0131lar\u0131na g\u00f6re se\u00e7im yapman\u0131n oyuncak tercihinin biyolojik a\u00e7\u0131klamalar\u0131yla tutarl\u0131 oldu\u011funu ileri s\u00fcr\u00fcyorlar. Ve ekip, bulgular\u0131n\u0131n, farkl\u0131 y\u00f6ntemler kullanan ge\u00e7mi\u015f \u00e7al\u0131\u015fmalar taraf\u0131ndan (\u00f6rne\u011fin;3 ayl\u0131k \u00e7ocuklar\u0131n kendi cinsiyetlerine \u201cuygun\u201d oyuncaklar\u0131 tercih ettiklerini ortaya koyan) desteklendi\u011fini s\u00f6yl\u00fcyorlar. Ara\u015ft\u0131rma Referans\u0131 ve \u0130leri Okuma: Todd, B., Barry, J., & Thommessen, S. (2016). Preferences for \u2018Gender-typed\u2019 Toys in Boys and Girls Aged 9 to 32\u2009Months Infant and Child Development DOI: 10.1002/icd.1986", "tags": ["cinsiyete \u00f6zg\u00fc konular", "\u00e7ocuklar (pedagoji & pediatri)"]},
{"source": "bilimfili.com", "url": "https://bilimfili.com/hayvanlarin-ne-kadar-zeki-olduklarini-nasil-anlayabiliriz/", "category": "psikoloji", "date": "12 Haziran 2016", "title": "Hayvanlar\u0131n Ne Kadar Zeki Olduklar\u0131n\u0131 Nas\u0131l Anlayabiliriz?", "content": "Hayvanlar\u0131n d\u00fc\u015f\u00fcnmelerini ya da benlik duyular\u0131n\u0131,\u00a0kendi ko\u015fullar\u0131na g\u00f6re s\u0131nad\u0131\u011f\u0131n\u0131zda ne olur? \u0130ki kitap, bu konuda olduk\u00e7a farkl\u0131 resimleri g\u00fcn \u0131\u015f\u0131\u011f\u0131na \u00e7\u0131kart\u0131yor. Ak\u0131ll\u0131 olan apeler, filler, kargalar ve papa\u011fanlar gibi insan olmayan hayvanlar\u0131n ne kadar iyi d\u00fc\u015f\u00fcnebildi\u011fini nas\u0131l s\u00f6yleyebiliriz? Bahsi ge\u00e7en konu \u00fczerine yap\u0131lm\u0131\u015f son iki ke\u015fif, insanlar\u0131 di\u011fer hayvanlar aleminden ay\u0131ran \u00e7izgiyi belirlerken, ayn\u0131 zamanda insanlar \u00fczerinde uygulanan\u00a0g\u00f6zlemlerin ve bili\u015fsel deneylerin ayn\u0131s\u0131n\u0131 yakalanm\u0131\u015f ya da vah\u015fi hayatlar\u0131ndaki hayvanlara da uyarl\u0131yor. Fakat, yay\u0131mlanan iki kitapta da tamamen farkl\u0131 a\u00e7\u0131lardan konuya yakla\u015f\u0131l\u0131yor ve her bir test elde edilen sonu\u00e7lar\u0131 kuvvetlendiriyor. Frans de Waal\u2019in ald\u0131\u011f\u0131 pozisyon, asl\u0131nda kitab\u0131n\u0131n ad\u0131ndan da olduk\u00e7a kolay anla\u015f\u0131labiliyor: \u2018\u2019 Hayvanlar\u0131n ne kadar zeki olduklar\u0131n\u0131 anlayabilecek kadar zeki miyiz?\u2019\u2019 (Are We Smart Enough to Know How Smart Animals Are?) Frans de Waal, bu kitab\u0131nda ara\u015ft\u0131rmalar\u0131n tarihine \u0131\u015f\u0131k tutuyor. Yak\u0131n zamana kadar yap\u0131lan ara\u015ft\u0131rmalar\u0131n b\u00fcy\u00fck \u00e7o\u011funlu\u011funda, hayvanlar\u0131n zekas\u0131, insanlar\u0131n standartlar\u0131na g\u00f6re \u00f6l\u00e7\u00fclm\u00fc\u015ft\u00fc. Bu durum size de olduk\u00e7a garip gelmi\u015f olabilir. Yani bir hayvan\u0131n zekas\u0131n\u0131, insanlar\u0131n zekas\u0131n\u0131n de\u011ferlendirildi\u011fi standartlar \u00fczerinden de\u011ferlendirmek bir hayli garip. Frans de Waal, kitab\u0131nda bu konuya da de\u011finiyor: E\u011fer 10\u2019a kadar saymak bir sincab\u0131n hayat\u0131nda bir \u015fey ifade etmiyorsa, o hayvandan 10\u2019a kadar saymas\u0131n\u0131 istemek olduk\u00e7a adaletsizdir. Fakat sincaplar\u0131n ve baz\u0131 ku\u015flar\u0131n, kabuklu yiyecekleri nereye saklad\u0131klar\u0131n\u0131 hat\u0131rlamakta m\u00fckemmel bir haf\u0131zalar\u0131 var. De Waal\u2019in kitab\u0131; bilim insanlar\u0131n\u0131n deneklerinin yapmas\u0131n\u0131 bekledikleri ve Waal\u2019in yanl\u0131\u015f olarak nitelendirdi\u011fi, bu ve benzeri bir\u00e7ok \u00f6rnek ile dolu. Y\u0131llar boyunca ara\u015ft\u0131rmac\u0131lar, \u015fempanzelerin y\u00fczleri birbirinden ay\u0131rt edemediklerini d\u00fc\u015f\u00fcnd\u00fcler; fakat buradaki sorun, \u015fempanzelerin bu yetenekleri s\u0131nan\u0131rken insan y\u00fczlerinin foto\u011fraflar\u0131n\u0131n kullan\u0131lmas\u0131yd\u0131. \u00c7\u00fcnk\u00fc Waal\u2019in ara\u015ft\u0131rma grubundan bilim insanlar\u0131 \u015fempanzelerin bu yetene\u011fini \u015fempanze y\u00fczlerinin foto\u011fraflar\u0131n\u0131 kullanarak s\u0131nad\u0131klar\u0131nda, bu konuda bir hayli iyi olduklar\u0131n\u0131n bulgular\u0131na ula\u015ft\u0131lar. Filler kendilerini ayn\u0131 kar\u015f\u0131s\u0131nda tan\u0131yabiliyorlar m\u0131? \u00a0Tabii ki evet, fakat fillerin kendilerini tamamen g\u00f6rebilecekleri kadar b\u00fcy\u00fck ayna kullanmal\u0131s\u0131n\u0131z. Ara\u015ft\u0131rmac\u0131lar, hayvanlar\u0131n zekalar\u0131n\u0131 s\u0131nayabilecekleri daha makul testler dizayn etmeye ba\u015flad\u0131k\u00e7a da, baz\u0131 \u015feylerin yaln\u0131zca insanlara mahsus olmad\u0131\u011f\u0131n\u0131 daha da \u00e7ok anlamaya ba\u015flad\u0131k. 2007 y\u0131l\u0131nda \u00f6len Afrika gri papa\u011fan\u0131, Alex; kendisine de\u011fi\u015fik \u015fekiller ve renkler g\u00f6sterildi\u011finde, \u2018\u2019ka\u00e7 adet ye\u015fil kare var\u2019\u2019 sorusuna do\u011fru cevap verebiliyordu. Vah\u015fi \u015fempanzeler de, bulmay\u0131 umut ettikleri kabuklu meyve ve kuruyemi\u015fleri k\u0131rmak i\u00e7in saatlerce yanlar\u0131nda ta\u015f\u0131yorlar. Ayr\u0131ca, e\u011fer bir makak hen\u00fcz yemek yemi\u015fse\u00a0ve di\u011fer makak maymunlar\u0131 bu duruma \u015fahit olmu\u015fsa, bu makak, yemek yemeyenlerin k\u00f6t\u00fc hissedece\u011fini d\u00fc\u015f\u00fcn\u00fcp kendi grubuyla yiyece\u011fini payla\u015f\u0131yor. Sonu\u00e7 olarak, e\u011fer canl\u0131lar\u0131n bili\u015fsel yeteneklerini kendi hayatlar\u0131ndan \u00f6rneklerle s\u0131narsan\u0131z, olduk\u00e7a iyi sonu\u00e7lar elde edebilece\u011finiz a\u015fikar. Richard Byrne ise \u2018Evrimle\u015fen \u0130\u00e7g\u00f6r\u00fc\u2019 olarak T\u00fcrk\u00e7ele\u015ftirebilece\u011fimiz \u2018Evolving Insight\u2019 kitab\u0131nda, konuya daha farkl\u0131 bir a\u00e7\u0131dan yakla\u015f\u0131yor. De Waal, bir hayvan\u0131n bili\u015fsel yetene\u011fini \u00f6l\u00e7\u00fclmeden \u00f6nce, \u00f6l\u00e7me y\u00f6nteminin belirlenmesini savunurken; Byrne daha ku\u015fkucu bir pozisyon al\u0131yor. De Waal\u2019in ger\u00e7ek hayattan referansla anlatt\u0131\u011f\u0131 hikayelerinin aksine; Byrne, konuya daha soyut fikirlerle yakla\u015f\u0131yor. Byrne\u2019nin a\u00e7t\u0131\u011f\u0131 yoldan gidenler, yapt\u0131klar\u0131 seyahatte olduk\u00e7a de\u011ferli bilgiler edinebilirler. Byrne, zekan\u0131n mimar\u0131n\u0131n \u00f6nemli bir par\u00e7as\u0131 oldu\u011funu d\u00fc\u015f\u00fcnd\u00fc\u011f\u00fc \u2018i\u00e7g\u00f6r\u00fc\u2019 yetene\u011fi \u00fczerinde duruyor. Bunu, bir hayvan\u0131n, kafas\u0131nda fikri olu\u015fturup i\u015fleme yetene\u011fi olarak tan\u0131mlayabiliriz. A\u00e7\u0131k bir \u015fekilde de, her karma\u015f\u0131k davran\u0131\u015f\u0131n i\u00e7g\u00f6r\u00fcye i\u015faret etti\u011fini d\u00fc\u015f\u00fcnmek de do\u011fru de\u011fildir. Bir \u015fempanze grubu, bir a\u011fa\u00e7tan b\u00fct\u00fcn ka\u00e7\u0131\u015f yollar\u0131n\u0131 kapat\u0131p bir maymunu \u00f6ld\u00fcrd\u00fc\u011f\u00fcnde; bu durumun koordine ve planl\u0131 bir davran\u0131\u015f oldu\u011fu d\u00fc\u015f\u00fcn\u00fclebilir. Fakat her bir \u015fempanze ayr\u0131 ayr\u0131 yan\u0131nda rekabet edece\u011fi ba\u015fka bir \u015fempanzenin olmad\u0131\u011f\u0131 noktay\u0131 bularak, \u015fans\u0131n\u0131 maksimuma \u00e7\u0131kartmaya \u00e7al\u0131\u015f\u0131yor olabilir. Ayn\u0131 \u015fekilde, i\u00e7g\u00f6r\u00fc olarak g\u00f6r\u00fclen bir\u00e7ok olay da iyi bir haf\u0131za ve \u00e7abuk \u00f6\u011frenme ile a\u00e7\u0131klanabilir. Byrne\u2019ye g\u00f6re; ger\u00e7ek i\u00e7g\u00f6r\u00fcye rastlad\u0131\u011f\u0131m\u0131z, birka\u00e7 hayvan mevcut: b\u00fcy\u00fck insans\u0131 maymunlar, filler, kargalar ve belki de balinalar ve yunuslar. B\u00fct\u00fcn bu canl\u0131lar kendilerini ayna kar\u015f\u0131s\u0131nda tan\u0131yabiliyorlar, empati \u00f6rnekleri g\u00f6steriyorlar ve \u00f6l\u00fcm\u00fcn fark\u0131nda olduklar\u0131n\u0131 i\u015faret eden baz\u0131 davran\u0131\u015flar sergiliyorlar. Bu yetenekler, bu canl\u0131lar\u0131n en az\u0131ndan minimal d\u00fczeyde benlik alg\u0131lar\u0131n\u0131n oldu\u011fu \u00f6nermesinin yap\u0131labilmesini sa\u011fl\u0131yor. Byrne\u2019nin b\u00fct\u00fcn bu ku\u015fkuculu\u011funun ard\u0131ndan da, Byrne ve de Waal, asl\u0131nda birbirlerine yak\u0131n sonu\u00e7lara ula\u015f\u0131yorlar. \u0130\u00e7g\u00f6r\u00fcn\u00fcn maymunlarda az g\u00f6r\u00fcl\u00fcyorken, neden yaln\u0131zca b\u00fcy\u00fck insans\u0131 maymun soyunda evrimle\u015fti\u011fini a\u00e7\u0131klamaya \u00e7al\u0131\u015ft\u0131\u011f\u0131 k\u0131s\u0131m da olduk\u00e7a ilgin\u00e7. Byrne\u2019ye g\u00f6re bu durum sosyal karma\u015f\u0131kl\u0131ktan kaynaklanm\u0131yor olabilir, \u00e7\u00fcnk\u00fc maymun topluluklar\u0131 b\u00fcy\u00fck \u00e7o\u011funlukla b\u00fcy\u00fck insans\u0131 maymunlar\u0131nki kadar b\u00fcy\u00fck. \u0130\u00e7g\u00f6r\u00fcn\u00fcn b\u00fcy\u00fck insans\u0131 maymunlara, karma\u015f\u0131k ve el ile yap\u0131lmas\u0131 gereken i\u015flemlerle (aletli veya aletsiz) yiyecekleri rakiplerinin kullanamad\u0131\u011f\u0131 gibi i\u015fleme yetene\u011fini kazand\u0131rd\u0131\u011f\u0131n\u0131 savunuyor. Fakat Byrne; yiyecekleri ayn\u0131 \u015fekilde i\u015flemden ge\u00e7irmemesine ra\u011fmen, neden fillerde ve kargalarda i\u00e7g\u00f6r\u00fcn\u00fcn izlerine rastland\u0131\u011f\u0131n\u0131n cevab\u0131n\u0131 vermekten ka\u00e7\u0131n\u0131yor. * Birka\u00e7 y\u0131l \u00f6ncesine kadar, \u015fempanzelerle ili\u015fki kurmak i\u00e7in yap\u0131lan giri\u015fimlerden en geni\u015f kapsaml\u0131 olan\u0131 \u015fu y\u00f6ntemi izledi: Yeni do\u011fmu\u015f bir \u015fempanze, i\u00e7inde yeni do\u011fmu\u015f bir bebe\u011fin bulundu\u011fu bir eve al\u0131nd\u0131 ve bunlar bir arada b\u00fcy\u00fct\u00fcld\u00fc; ikiz bebek yataklar\u0131, ikiz arabalar, ikiz sandalyeler, ikiz oturaklar, \u00f6nl\u00fckler, pudra kutular\u0131. \u00dc\u00e7 y\u0131l\u0131n sonunda gen\u00e7 \u015fempanze el \u00e7abuklu\u011fu, ko\u015fma, atlama, t\u0131rmanma ve di\u011fer motorsal h\u00fcnerlerde ku\u015fkusuz bebe\u011fi \u00e7ok geride b\u0131rakm\u0131\u015ft\u0131. Ama bebek yar\u0131m yamalak konu\u015fmaya ba\u015flad\u0131\u011f\u0131 h\u00e2lde, \u015fempanze ancak b\u00fcy\u00fck bir zorlukla \u201canne\u201d, \u201cbaba\u201d ve \u201ckupa\u201d diyebiliyordu. Bundan, \u015fempanzelerin dil, ak\u0131l y\u00fcr\u00fctme ve di\u011fer zihin i\u015flevleri konusunda \u00e7ok az yetenekleri oldu\u011fu sonucuna var\u0131ld\u0131: \u201cHayvanlar soyut d\u00fc\u015f\u00fcnemezler.\u201d Fakat Nevada \u00dcniversitesi\u2019nde bu deneyler \u00fczerinde kafa yoran iki psikolog, Beatrice ve Robert Gardner, \u015fempanzenin farinks (burun, a\u011f\u0131z ve larinksle ba\u011flant\u0131s\u0131 bulunan, etraf\u0131n\u0131 kas ve mukoza dokusunun \u00e7evirdi\u011fi bo\u015fluk) ve larinksinin (bo\u011fazda i\u00e7inde ses tellerinin bulundu\u011fu bo\u015fluk) insanca konu\u015fma i\u00e7in elveri\u015fsiz oldu\u011funu fark ettiler. \u0130nsanlarda a\u011fz\u0131n kullan\u0131l\u0131\u015f\u0131, yemek yemek, soluk almak, ileti\u015fim sa\u011flamak gibi ilgin\u00e7 \u00e7e\u015fitlilikler g\u00f6sterir. C\u0131rc\u0131r b\u00f6cekleri bacaklar\u0131n\u0131 s\u00fcrterek birbirlerini \u00e7a\u011f\u0131r\u0131rlarken, bu \u00fc\u00e7 i\u015flev t\u00fcm\u00fcyle ayr\u0131 organ sistemlerince yerine getirilir. \u0130nsanlar\u0131n konu\u015ftu\u011fu dil rastlant\u0131yla ortaya \u00e7\u0131km\u0131\u015f g\u00f6r\u00fcnmektedir. \u0130nsanlarda organ sistemlerinin ileti\u015fim i\u00e7in farkl\u0131 i\u015flevleri yerine getirecek \u015fekilde i\u015flemekte olu\u015flar\u0131, bizim dilsel yeteneklerimizin olduk\u00e7a yeni geli\u015fti\u011fini g\u00f6stermektedir. Gardner\u2019lar\u0131n ileri s\u00fcrd\u00fc\u011f\u00fc gibi, \u015fempanzeler \u00f6nemli dil yeteneklerine sahip olduklar\u0131 h\u00e2lde, anatomilerinin s\u0131n\u0131rl\u0131 olmas\u0131ndan dolay\u0131 bunlar\u0131 a\u00e7\u0131klayamaz durumda olabilirlerdi. Onlar, \u015fempanze anatomisinin zay\u0131f yanlar\u0131ndan \u00e7ok, onun g\u00fc\u00e7l\u00fc taraflar\u0131n\u0131 kullanan herhangi bir simgesel dil var m\u0131, diye sordular. Gardner\u2019lar\u0131n akl\u0131na parlak bir fikir geldi: Bir \u015fempanzeye, bazen \u201cAmerikan sa\u011f\u0131r ve dilsiz lisan\u0131\u201d da denen \u201cAmeslan\u201c\u0131 (American sign language \u2013 Amerikan i\u015faret dilinin k\u0131saltmas\u0131) \u00f6\u011fretmek. Burada, dilsizli\u011fin konu\u015fma yetene\u011finin olmay\u0131\u015f\u0131 anlam\u0131na geldi\u011fini, bir zeka bozuklu\u011fu olmad\u0131\u011f\u0131n\u0131 belirtelim. Bu sistem, \u015fempanzenin \u00e7ok geli\u015fmi\u015f olan el \u00e7abuklu\u011funa da en iyi \u015fekilde uymaktad\u0131r. Ayr\u0131ca o, s\u00f6zl\u00fc dilin t\u00fcm \u00f6nemli \u015fekilsel karakterlerini i\u00e7eriyor say\u0131labilir. Art\u0131k elimizde geni\u015f bir kitapl\u0131k vard\u0131r; burada, Gardner\u2019lar ve di\u011ferlerinin Ameslan ve di\u011fer i\u015faret dillerini kullanarak Washoe, Lucy, Lana ve \u00f6teki \u015fempanzelerle yapt\u0131klar\u0131 g\u00f6r\u00fc\u015fmelerin filmleri ve a\u00e7\u0131klamalar\u0131 bulunmaktad\u0131r. \u015eempanzeler, 100-200 kelimelik da\u011farc\u0131klar\u0131n\u0131 kullanmakla kalmazlar; belli-ba\u015fl\u0131 farkl\u0131l\u0131klar g\u00f6steren gramer \u00f6rneklerini ve c\u00fcmle kurulu\u015flar\u0131n\u0131 da birbirinden ay\u0131rabilme durumundad\u0131rlar. Bundan da \u00f6te, yeni kelime ve s\u00f6zc\u00fckleri kurma y\u00f6n\u00fcnden olduk\u00e7a ba\u015far\u0131l\u0131d\u0131rlar. Vakvaklayarak bir havuza inen \u00f6rde\u011fi ilk kez g\u00f6ren Washoe \u201csu ku\u015fu\u201d i\u015fareti yapt\u0131; bu s\u00f6z, \u0130ngilizce ve di\u011fer dillerde kullan\u0131lan\u0131n ayn\u0131d\u0131r, fakat Washoe onu o anda buldu. Elmadan ba\u015fka yuvarlak meyva g\u00f6rmemi\u015f olan, fakat renklerin i\u015faretlerini bilen Lana, bir teknisyenin portakal yedi\u011fini fark edince \u201cturuncu elma\u201d i\u015faretini verdi. Bir karpuzun tad\u0131na balan Lucy, onu \u201c\u015feker i\u00e7ecek\u201d ya da \u201ci\u00e7ecek meyve\u201d olarak tarif etti ki, bu asl\u0131nda \u0130ngilizce\u2019deki \u201cwater melon\u201d kelimesiyle ayn\u0131d\u0131r. Fakat turpla ilk kez a\u011fz\u0131 yanan Lucy, daha sonralar\u0131 onlar\u0131 hep \u201ca\u011flatan zararl\u0131 yiyecek\u201d olarak tan\u0131mlad\u0131. Washoe\u2019nin kupas\u0131na gizlice k\u00fc\u00e7\u00fck bir oyuncak bebek kondu\u011funda \u201ci\u00e7ece\u011fimde bebek\u201d oldu. Washoe \u00f6zellikle giysilerini ve d\u00f6\u015femeleri kirletti\u011finde, ona \u201cpis\u201d i\u015fareti \u00f6\u011fretildi; o ise daha sonra bunu k\u00fcf\u00fcr \u015fekline d\u00f6n\u00fc\u015ft\u00fcrd\u00fc. Kendisini g\u00fccendiren bir resus maymununa tekrar tekrar \u201cpis maymun, pis maymun, pis maymun\u201d i\u015fareti yap\u0131yordu. Washoe ara-s\u0131ra \u201cPis Jack, i\u00e7ecek ver,\u201d gibi bir \u015feyler s\u00f6yl\u00fcyordu. Lana, yarat\u0131c\u0131 bir \u00f6fke an\u0131nda e\u011fiticisine \u201cseni cahil bok\u201d anlam\u0131nda i\u015faret yapt\u0131. \u015eempanzeler k\u00fcf\u00fcrl\u00fc s\u00f6zler ke\u015ffetmi\u015flerdir. Washoe\u2019nun ayr\u0131ca bir t\u00fcr g\u00fcld\u00fcr\u00fc anlay\u0131\u015f\u0131na sahip oldu\u011fu g\u00f6r\u00fclmektedir; bir defas\u0131nda bak\u0131c\u0131s\u0131n\u0131n omzunda otururken, herhalde fark\u0131nda olmaks\u0131z\u0131n onu \u0131slatt\u0131\u011f\u0131nda, \u201ckomik, komik\u201d i\u015faretini yapt\u0131. Lucy, \u201cRoger, Lucy\u2019yi g\u0131d\u0131kl\u0131yor,\u201d ve \u201cLucy, Roger\u2019\u0131 g\u0131d\u0131kl\u0131yor,\u201d gibi s\u00f6zlerin anlam\u0131n\u0131 ger\u00e7ekten de a\u00e7\u0131k\u00e7a belirleyebilecek kadar yetenekliydi ve bu hareketlerin ikisinden de b\u00fcy\u00fck zevk al\u0131yordu. Ayn\u0131 \u015fekilde Lana, \u201cTim, Lana\u2019y\u0131 temizliyor\u201d ifadesini, \u201cLana, Tim\u2019i temizliyor\u201d \u015feklinde de\u011fi\u015ftirdi. Washoe\u2019nun bir dergiyi \u201cokudu\u011fu\u201d g\u00f6zlendi; yani sayfalar\u0131 yava\u015f\u00e7a \u00e7eviriyor, resimlere dikkatle bak\u0131yor ve bir kaplan resmi g\u00f6rd\u00fc\u011f\u00fcnde \u201ckedi\u201d, bir vermut reklam\u0131n\u0131 incelerken de \u201ci\u00e7ki\u201d i\u015fareti yap\u0131yordu. Bir kap\u0131yla ilgili olarak \u201ca\u00e7\u0131k\u201d i\u015faretini \u00f6\u011frenen Washoe, bu kavram\u0131 bir evrak \u00e7antas\u0131na uygulad\u0131. Yine Ameslan arac\u0131l\u0131\u011f\u0131yla, bir laboratuvar kedisiyle g\u00f6r\u00fc\u015fmeyi denediyse de, \u00f6b\u00fcr\u00fcn\u00fcn bu konuda cahil kalan tek yarat\u0131k oldu\u011fu ortaya \u00e7\u0131kt\u0131. Bu mucizevi ileti\u015fim metoduna sahip olan Washoe, kedinin Ameslan uzman\u0131 olmay\u0131\u015f\u0131 kar\u015f\u0131s\u0131nda \u015fa\u015f\u0131rm\u0131\u015f olmal\u0131d\u0131r. Yine bir g\u00fcn Lucy\u2019nin vaftiz annesi Jane laboratuvardan \u00e7\u0131kt\u0131\u011f\u0131nda, Lucy onun arkas\u0131ndan bakt\u0131 ve i\u015faret yapt\u0131: \u201cA\u011flamak ben. Ben a\u011flamak.\u201d * Ameslan\u2019a ek olarak, \u015fempanzeler ve insan olmayan \u00f6b\u00fcr primatlara, di\u011fer \u00e7e\u015fitli i\u015faret dilleri \u00f6\u011fretilmektedir. Georgia-Atlanta\u2019daki Yerkes B\u00f6lgesel Primat Ara\u015ft\u0131rma Merkezi\u2019nde bunlar, insanlar\u0131n Yerkes\u00e7e dedikleri \u00f6zel bir bilgisayar dili \u00f6\u011frenmektedirler. Bilgisayar, onlar\u0131n gece vakti etrafta insan olmad\u0131\u011f\u0131 zamanlarda yapt\u0131klar\u0131 b\u00fct\u00fcn g\u00f6r\u00fc\u015fmeleri bile kaydetmektedir; bilgisayar\u0131n \u00e7al\u0131\u015fmas\u0131ndan anlad\u0131\u011f\u0131ma g\u00f6re, \u015fempanzeler caz\u0131, rock m\u00fczi\u011fine ve \u015fempanzelerle ilgili filmleri de, insanlarla ilgili olanlara ye\u011flemektedirler. * 132.sayfada, \u015fempanze Lana\u2019n\u0131n d\u00fczg\u00fcn bir Yerkes\u00e7eyle bilgisayardan bir par\u00e7a muz istemesi g\u00f6steriliyor. Makineden su, meyve suyu, \u00e7ikolata, m\u00fczik, sinema, bir pencereyi a\u00e7mas\u0131n\u0131 veya arkada\u015fl\u0131k etmesini istemek i\u00e7in gerekli t\u00fcmce kurulu\u015flar\u0131 ayr\u0131ca g\u00f6sterilmi\u015ftir. (Makine Lana\u2019n\u0131n pek \u00e7ok ihtiyac\u0131n\u0131 kar\u015f\u0131lamaktad\u0131r, fakat hepsini de\u011fil. Bazen Lana gecenin ortas\u0131nda tu\u015flara umutsuzca basar: \u201cMakine, l\u00fctfen Lana\u2019y\u0131 g\u0131d\u0131kla.\u201d) Her biri, bir dizi gramer \u015feklinin yarat\u0131c\u0131 kullan\u0131m\u0131n\u0131 gerektiren daha geni\u015f kapsaml\u0131 istekler ve a\u00e7\u0131klamalar bunun ard\u0131ndan geli\u015ftirilmi\u015ftir. * Lana c\u00fcmlelerini bir bilgisayar ekran\u0131na yazar ve i\u00e7inde gramer yanl\u0131\u015fl\u0131klar\u0131 olanlar\u0131 siler. Bir defas\u0131nda, Lana\u2019n\u0131n zor bir c\u00fcmlesinin ortas\u0131nda, e\u011fiticisi kendi masas\u0131ndan muziplik olsun diye s\u00fcrekli araya girerek ekledi\u011fi bir kelimeyle Lana\u2019n\u0131n c\u00fcmlesini sa\u00e7ma sapan bir h\u00e2le getirdi. Lana kendi ekran\u0131na bakt\u0131, sonra e\u011fiticisinin masas\u0131nda oturmakta oldu\u011funu g\u00f6rd\u00fc ve yeni bir c\u00fcmle yapt\u0131: \u201cTim, l\u00fctfen oday\u0131 terk et.\u201d * Ge\u00e7enlerde, b\u00fcy\u00fck bir primat ara\u015ft\u0131rma laboratuvar\u0131n\u0131n y\u00f6neticisinin yan\u0131nda bulunuyordum. \u0130\u00e7inde kafeslere kapat\u0131lm\u0131\u015f \u015fempanzelerin bulundu\u011fu ve perspektif y\u00f6n\u00fcnden son taraf\u0131 biti\u015f noktas\u0131 olarak g\u00f6sterilmi\u015f \u00e7izgili ve uzun bir koridora yakla\u015ft\u0131k. Her kafeste iki-\u00fc\u00e7 hayvan vard\u0131 ve eminim ki bu uygulama, benzer kurumlardakinin (ya da geleneksel hayvanat bah\u00e7elerindekinin) bir \u00f6rne\u011fiydi. En yak\u0131n kafese yakla\u015ft\u0131\u011f\u0131m\u0131zda, bunun i\u00e7indeki iki tanesi di\u015flerini g\u00f6sterdi ve inan\u0131lmaz bir isabetle, epeyce b\u00fcy\u00fck birer t\u00fckr\u00fck savurarak, y\u00f6neticinin kar beyaz\u0131 \u00f6nl\u00fc\u011f\u00fcn\u00fc iyice \u0131slatt\u0131. Sonra, di\u011fer kafeslerdeki hayvanlar\u0131nda kat\u0131ld\u0131\u011f\u0131 k\u0131sa \u00e7\u0131\u011fl\u0131klar att\u0131lar; \u00f6tekiler ku\u015fkusuz bizi g\u00f6rmemi\u015flerdi ama koridor vurulan, t\u0131rmalanan ve tak\u0131rdayan kafes demirlerinin sesiyle doldu. Y\u00f6netici, b\u00f6yle bir durumda onlar\u0131n yaln\u0131zca t\u00fck\u00fcrmekle yetinmeyeceklerini bana bildirdi; kendisinin iste\u011fi \u00fczerine geri \u00e7ekildik. * Onu \u00f6ld\u00fcrmenin cinayet say\u0131lmas\u0131 i\u00e7in bir \u015fempanzenin ne kadar zeki olmas\u0131 gerekir? \u2013 Carl Sagan (Cennetin Ejderleri) Kaynak: Bob Holmes, Making squirrels count and other dumb animal intelligence tests, New Scientist, Retrieved from\u00a0https://www.newscientist.com/article/mg23030771-700-making-squirrels-count-and-other-unfair-animal-intelligence-tests/", "tags": ["hayvan davran\u0131\u015flar\u0131 (etoloji)", "hayvanbilim (zooloji)", "zeka"]},
{"source": "bilimfili.com", "url": "https://bilimfili.com/balik-ciftliklerinde-yetistirilen-baliklar-yasamaktan-vazgeciyor/", "category": "psikoloji", "date": "17 Haziran 2016", "title": "Bal\u0131k \u00c7iftliklerinde Yeti\u015ftirilen Bal\u0131klar Ya\u015famaktan Vazge\u00e7iyor", "content": "Bal\u0131k \u00e7iftliklerindeki bal\u0131klar\u0131n yakla\u015f\u0131k d\u00f6rtte birinde geli\u015fim gerili\u011fi g\u00f6r\u00fcl\u00fcr ve tank y\u00fczeyinde \u00f6l\u00fc gibi\u00a0s\u00fcr\u00fcklenirler. Bu bal\u0131klardan \u201cb\u0131rakanlar\u201d (\u0130ng. drop outs) olarak s\u00f6z edilir; b\u00fcy\u00fcmeyi b\u0131rakanlar, ya\u015famay\u0131 b\u0131rakanlar, yani vazge\u00e7enler. B\u0131rakan bal\u0131klar \u00fczerinde ge\u00e7ti\u011fimiz g\u00fcnlerde yap\u0131lan bir ara\u015ft\u0131rmada, bu canl\u0131lar\u0131n beyin kimyalar\u0131n\u0131n a\u015f\u0131r\u0131 stres alt\u0131nda ve depresyonda olan insanlar\u0131nki ile neredeyse t\u0131pat\u0131p ayn\u0131 oldu\u011fu ortaya kondu. \u00c7al\u0131\u015fman\u0131n sonu\u00e7lar\u0131n\u0131n payla\u015f\u0131ld\u0131\u011f\u0131 ve Royal Society Open Science dergisinde yay\u0131mlanan makalenin ba\u015f yazar\u0131 Norve\u00e7 Bergen \u00dcniversitesi\u2019nden Marco Vindas \u015f\u00f6yle anlat\u0131yor: \u201cBal\u0131klar karma\u015f\u0131k davran\u0131\u015flar sergileyebilen canl\u0131lard\u0131r ve beyin sistemleri insanlar da dahil olmak \u00fczere, memelilerinki ile pek \u00e7ok benzerlik ta\u015f\u0131r.\u201d B\u0131rakan bal\u0131klar\u0131n v\u00fccudunda, strese yan\u0131t olarak salg\u0131lanan kortizol hormonu d\u00fczeylerinin \u00e7ok y\u00fcksek oldu\u011fu saptand\u0131. Ayr\u0131ca uyku, a\u00e7l\u0131k, solunum ve ruhsal durum ile ilgili olan serotonerjik sistem etkinli\u011finin artt\u0131\u011f\u0131 g\u00f6r\u00fcld\u00fc. N\u00f6ral sistemdeki bu sorunlar, depresyon ve di\u011fer a\u011f\u0131r zihinsel rahats\u0131zl\u0131klar ile ili\u015fkilendiriliyor. \u201c\u0130ntihara te\u015febb\u00fcs ettiklerini s\u00f6yleyecek kadar ileri gidemem. Ama psikolojik a\u00e7\u0131dan konu\u015fursak, kald\u0131rabileceklerinin s\u0131n\u0131r\u0131nda bulunuyorlar ve bu ortamda bulunmaya devam ettikleri\u00a0i\u00e7in bu durum \u00f6l\u00fcmleri ile sonu\u00e7lan\u0131yor,\u201d \u015feklinde ifade ediyor Vindas. \u00c7iftlik bal\u0131klar\u0131 son derece stresli bir ortamda ya\u015far. Yaban hayat\u0131nda ba\u015fa \u00e7\u0131kmak i\u00e7in evrildikleri ko\u015fullardan b\u00fct\u00fcn\u00fcyle farkl\u0131 olan bu ya\u015fam tarz\u0131, bal\u0131klar \u00fczerinde b\u00fcy\u00fck bir psikolojik y\u00fck olu\u015fturur. Kalabal\u0131k tanklar i\u00e7inde tutulurlar ve di\u011fer bal\u0131klarla do\u011fada ka\u00e7\u0131nacaklar\u0131 etkile\u015fimler i\u00e7ine girmeye zorlan\u0131rlar. Yan\u0131 s\u0131ra insanlar taraf\u0131ndan ellenirler, sadece belli anlarda yiyecek i\u00e7in k\u0131yas\u0131ya bir m\u00fccadeleye giri\u015firler, \u0131\u015f\u0131klardaki ve su derinli\u011findeki ani de\u011fi\u015fimlere maruz kal\u0131rlar. T\u0131pk\u0131 end\u00fcstriyel \u00e7iftliklerdeki tavuk, inek ve domuzlar gibi ac\u0131 i\u00e7inde bir ya\u015fam s\u00fcrerler. Daha \u00f6nce yap\u0131lan \u00e7al\u0131\u015fmalarda bal\u0131klar\u0131n, bir zamanlar sand\u0131\u011f\u0131m\u0131zdan \u00e7ok daha y\u00fcksek bir zihinsel kapasiteye sahip olduklar\u0131 anla\u015f\u0131lm\u0131\u015ft\u0131.\u00a0Macquarie \u00dcniversitesi\u2019nden Dr.Culum Brown, 2014 tarihinde tamamlad\u0131\u011f\u0131 \u00e7al\u0131\u015fmas\u0131nda bal\u0131klar\u0131n \u015fa\u015f\u0131rt\u0131c\u0131 bili\u015fsel yeteneklerini ayr\u0131nt\u0131l\u0131 olarak incelemi\u015f ve baz\u0131 insan d\u0131\u015f\u0131 primat t\u00fcrlerinden bile y\u00fcksek d\u00fczeyli\u00a0becerilerinin oldu\u011funu ortaya koymu\u015ftu.\u00a0Norve\u00e7 ekibinin yapt\u0131\u011f\u0131 \u00e7al\u0131\u015fma, bu canl\u0131lar\u0131n gergin ko\u015fullarla ba\u015fa \u00e7\u0131kmaya \u00e7al\u0131\u015f\u0131rken d\u00fc\u015ft\u00fckleri durumlar\u0131n kimyasal ve dolay\u0131s\u0131yla\u00a0davran\u0131\u015fsal sonu\u00e7lar\u0131n\u0131n\u00a0biz insanlardan hi\u00e7 de farkl\u0131 olmad\u0131\u011f\u0131n\u0131 bir kez daha ortaya koyuyor. (Bkz. Bal\u0131klar Zek\u00e2 Problemlerinde Primatlar\u0131 Geride B\u0131rakabiliyor) Bu ara\u015ft\u0131rman\u0131n \u00fczerine izlemenizi \u00f6nerebilece\u011fimiz ve a\u015fa\u011f\u0131daki videoda T\u00fcrk\u00e7e altyaz\u0131l\u0131 olarak bulabilece\u011finiz\u00a0\u2018\u0130\u00e7imizdeki Bal\u0131k\u2019 belgeselini de ekliyoruz.", "tags": ["bal\u0131klar (iktiyoloji)", "Depresyon (\u00c7\u00f6kertici bozukluk)", "hayvan davran\u0131\u015flar\u0131 (etoloji)", "hayvanbilim (zooloji)"]},
{"source": "bilimfili.com", "url": "https://bilimfili.com/homofobi-psikolojik-problemlerle-iliskilendiriliyor/", "category": "psikoloji", "date": "20 Haziran 2016", "title": "Homofobi, Psikolojik Problemlerle \u0130li\u015fkilendiriliyor", "content": "Homofobi, \u00e7o\u011funlu\u011fu heteroseks\u00fcel insanlar taraf\u0131ndan homoseks\u00fcel erkek ve kad\u0131nlara kar\u015f\u0131 tutunulan irrasyonel bir tahamm\u00fcls\u00fczl\u00fck olarak tan\u0131mlanmaktad\u0131r ve yine \u00e7o\u011funlukla nefret ve \u00f6n yarg\u0131 ile kendini g\u00f6stermektedir. Ancak yeni bir \u00e7al\u0131\u015fma, homofobinin psikolojik problemlerle de ili\u015fkili olabilece\u011fini ortaya koyuyor. Journal of Sexual Medicine\u2019da yay\u0131mlanan \u00e7al\u0131\u015fmalar\u0131nda ara\u015ft\u0131rmac\u0131lar, bir tak\u0131m psikolojik \u00f6zelliklerin (veya fenotiplerin), maladaptif (uyumsuz) savunma mekanizmalar\u0131 ile birle\u015ferek, homofobik davran\u0131\u015f bi\u00e7imlerinin geli\u015ftirilmesine sebep olabilece\u011fini a\u00e7\u0131klad\u0131. \u0130nsanlarla kar\u015f\u0131la\u015ft\u0131\u011f\u0131m\u0131zda herhangi bir t\u00fcr ili\u015fki kurdu\u011fumuzda; o ki\u015fiye kar\u015f\u0131 psikolojik tepkilerimiz s\u0131kl\u0131kla negatif ve pozitif duygular spektrumu \u00fczerinde de\u011fi\u015fir. Bu genel yarg\u0131ya \u00f6rnekleme \u00fczerinden bakacak olursak; fark\u0131nda olarak veya bazen olmayarak; o insan\u0131n veya insanlar\u0131n yan\u0131nda g\u00fcvende hissedip hissetmedi\u011fimizi, rahat veya utlu olup olmad\u0131\u011f\u0131m\u0131z\u0131 s\u00fcrekli olarak kontrol ederiz. E\u011fer bu duygular, negatif y\u00f6nde yo\u011funla\u015f\u0131rsa ve anksiyete yaratmaya ba\u015flarsa; biz de i\u00e7inde bulundu\u011fumuz durumda daha g\u00fcvenli hissetmek i\u00e7in\u00a0bu yeni kurulan ili\u015fkileri savunma mekanizmalar\u0131 ile birle\u015ftirerek tecr\u00fcbe ederiz. Italian Society of Andrology and Sexual Medicine ba\u015fkan\u0131 Dr. Emmanuele A. Jannini \u00f6nderli\u011findeki bir ara\u015ft\u0131rma ekibi de, bu sosyo-psikolojik teorileri kullanarak savunma mekanizmalar\u0131n\u0131n homofobide nas\u0131l bir rol oynad\u0131\u011f\u0131n\u0131 ve bir tak\u0131m psikolojik rahats\u0131zl\u0131klar\u0131n ayr\u0131mc\u0131l\u0131\u011f\u0131n bu \u015fekli ile nas\u0131l bir ili\u015fkisi oldu\u011funu ke\u015ffetmeye koyuldu. Ara\u015ft\u0131rmac\u0131lar hipotezlerini test etmek \u00fczre, Italian University\u2019de e\u011fitim g\u00f6ren ve ya\u015flar\u0131 18 ila 30 aras\u0131nda de\u011fi\u015fen 560 \u00f6\u011frencinin ak\u0131l sa\u011fl\u0131\u011f\u0131 d\u00fczeylerini Diagnostic and Statistical Manual of Mental Disorders (DSM-5 ; Tr.\u00a0Mental Bozukluklar\u0131n Tan\u0131sal ve Say\u0131msal El Kitab\u0131)\u00a0ad\u0131 verilen istatistiki de\u011ferlendirme man\u00fceline g\u00f6re de\u011ferlendirdi. \u00a0Daha sonra \u00f6\u011frencilere; biri homofobi derecesini \u00f6l\u00e7en, ikincisi savunma mekanizmalar\u0131 ve m\u00fccadele metotlar\u0131 ile ilgili olan ve sonuncusu psikopatolojik semptomlar\u0131 tespit etmek \u00fczere d\u00fczenlenmi\u015f 3 ayr\u0131 anket uyguland\u0131. Savunma mekanizmalar\u0131 ile ilgili olan ikinci anket ile, kat\u0131l\u0131mc\u0131lar\u0131n rahats\u0131z hissedecekleri durumlar\u0131n i\u00e7ine d\u00fc\u015ft\u00fcklerinde espriye vurma (mizah \u2013 alay etme) veya bask\u0131lama gibi olgunla\u015fm\u0131\u015f savunma mekanizmalar\u0131n\u0131; ar\u0131tma ve idealle\u015ftirme gibi sinirsel savunma mekanizmalar\u0131n\u0131 veya yal\u0131tma, rol yapma ve yans\u0131tma gibi olgunla\u015fmam\u0131\u015f savunma mekanizmalar\u0131n\u0131 devreye sokup sokmad\u0131klar\u0131 incelendi. Kat\u0131l\u0131mc\u0131lar\u0131n anket sonu\u00e7lar\u0131n\u0131n de\u011ferlendirilmesi ile, ekibin ilk fark etti\u011fi \u015fey; homofobinin erkekler aras\u0131nda kad\u0131nlardakinden daha yayg\u0131n bir tutum oldu\u011fuydu. Bununla birlikte, homofobik insanlar\u0131n daha y\u00fcksek \u00e7o\u011funlukla olgunla\u015fmam\u0131\u015f savunma mekanizmalar\u0131n\u0131 devreye soktuklar\u0131 g\u00f6r\u00fcld\u00fc. Bu durumun da, rahats\u0131zl\u0131k verici sosyal durumlarda ve olaylarda uyumsuz ve problemli yakla\u015f\u0131mlar geli\u015ftirdiklerinin bir g\u00f6stergesi oldu\u011fu a\u00e7\u0131kland\u0131. Son ve belki de en \u00f6nemli \u00e7\u0131kar\u0131m olarak ara\u015ft\u0131rmac\u0131lar; homofobik bireylerin aras\u0131nda psikotiklik gibi ekstrem bir tak\u0131m ko\u015fullarda \u015fizofreni ve ba\u015fka ki\u015filik bozukluklar\u0131n\u0131n \u00f6n g\u00f6stergesi niteli\u011findeki psikolojik durumlar\u0131n daha yayg\u0131n oldu\u011funu ortaya koydu. Daha s\u0131radan formlar\u0131nda ise, psikotizm; d\u00fc\u015fmanl\u0131k etme veya sinirlilik gibi durumlar\u0131n ortaya \u00e7\u0131kmas\u0131na sebep oluyor. Bir di\u011fer taraftan, kat\u0131l\u0131mc\u0131lardan sinirsel savunma mekanizmalar\u0131n\u0131 daha \u00e7ok kullananlar\u0131n; depresyona da homofobik davran\u0131\u015flar g\u00f6stermeye de daha az meyilli olduklar\u0131 g\u00f6r\u00fcld\u00fc. Jannini ve di\u011fer ara\u015ft\u0131rmac\u0131lar; \u00e7al\u0131\u015fmalar\u0131n\u0131n sonucunda \u015funu tekrar belirtiyor: sorun asl\u0131nda homoseks\u00fcellik de\u011fil; as\u0131l sorun bunu bir sorun zanneden insanlard\u0131r. Ara\u015ft\u0131rmac\u0131lara g\u00f6re; y\u0131llarca hastal\u0131k m\u0131 yoksa de\u011fil mi diye tart\u0131\u015f\u0131lan homoseks\u00fcelliktense, homofobinin bir hastal\u0131k olmaya daha yak\u0131n oldu\u011fu b\u00f6ylelikle ortaya \u00e7\u0131km\u0131\u015f oluyor. Kaynak :\u00a0Kristin Magaldi, Homophobia Linked To Psychological Traits, Suggesting It Could Indicate Mental Health Disorders, 10 Eyl\u00fcl 2015, www.medicaldaily.com/homophobia-linked-psychological-traits-suggesting-it-could-indicate-mental-health-352136\nMakale Referans\u00a0: Ciocca G, Jannini E, Lenzi A, et al. Psychoticism, Immature Defense Mechanisms and a Fearful Attachment Style are Associated with Higher Homophobic Attitude. Journal of Sexual Medicine. 2015.", "tags": ["e\u015fcinsellik"]},
{"source": "bilimfili.com", "url": "https://bilimfili.com/4-saat-ertelenmis-fiziksel-egzersiz-hatirlamayi-kolaylastiriyor/", "category": "psikoloji", "date": "20 Haziran 2016", "title": "4 Saat Ertelenmi\u015f Fiziksel Egzersiz, Hat\u0131rlamay\u0131 Kolayla\u015ft\u0131r\u0131yor", "content": "Yeni \u00f6\u011frenilen bilginin daha iyi ak\u0131lda kalmas\u0131 i\u00e7in uykunun \u00f6nemini belirten ara\u015ft\u0131rmalara ve haberlere mutlaka rastlam\u0131\u015fs\u0131n\u0131zd\u0131r. Fakat Current Biology\u2019de yay\u0131mlanan yeni bir ara\u015ft\u0131rma, bu konuda farkl\u0131 bir \u00f6neri sunuyor. 16 Haziranda Cell Press dergisi olan Current Biology\u2019de yay\u0131mlanan ara\u015ft\u0131rman\u0131n \u00f6nermesine g\u00f6re; gecikmeli egzersiz, bildirimsel ya da a\u00e7\u0131k belle\u011fin g\u00fc\u00e7lendirilmesinde i\u015fe yar\u0131yor olabilir. Ara\u015ft\u0131rmada egzersiz yap\u0131lmas\u0131 gereken do\u011fru zaman\u0131n ya da zaman aral\u0131\u011f\u0131n\u0131n tam olarak ne oldu\u011fu belirtilmese de, ara\u015ft\u0131rmac\u0131lar bilginin al\u0131nmas\u0131 ile fiziksel egzersiz aras\u0131nda 4 saatlik bir aral\u0131\u011f\u0131n \u00fczerinde duruyorlar. Yani ara\u015ft\u0131rmac\u0131lara g\u00f6re; dersten \u00e7\u0131kt\u0131ktan 4 saat sonra antrenman yaparsan\u0131z \u00f6\u011frendiklerinizi daha iyi hat\u0131rlayabilirsiniz. Ara\u015ft\u0131rman\u0131n detaylar\u0131na de\u011finecek olursak; bilim insanlar\u0131 yapt\u0131klar\u0131 \u00e7al\u0131\u015fma kapsam\u0131nda 72 kat\u0131l\u0131mc\u0131y\u0131 40\u2019ar dakikal\u0131k \u00f6\u011frenme seanslar\u0131na dahil ettiler, ne kadar bilgiyi ald\u0131klar\u0131n\u0131 test ettiler ve daha sonra kat\u0131l\u0131mc\u0131lar\u0131 3 gruba ay\u0131rd\u0131lar. \u0130lk grup, 90 resim-yer e\u015fle\u015ftirmesi i\u00e7eren bilgiyi ald\u0131ktan hemen sonra antrenman yapt\u0131. \u0130kinci grup egzersiz yapmak i\u00e7in 4 saat bekledi ve son grup da hi\u00e7 egzersiz yapmad\u0131. 48 saat sonra, ara\u015ft\u0131rmac\u0131lar b\u00fct\u00fcn kat\u0131l\u0131mc\u0131lar\u0131 yeniden teste soktular ve MRI taramalar\u0131 ger\u00e7ekle\u015ftirdiler. Bulgulara g\u00f6re; 4 saat sonra antrenman yapanlar, 48 saat sonra yap\u0131lan haf\u0131za testinde kayda de\u011fer \u015fekilde daha ba\u015far\u0131l\u0131 oldular. Fakat bu ara\u015ft\u0131rma yaln\u0131zca egzersizin tek bir tip haf\u0131za \u00fczerindeki etkisine odaklan\u0131yor. Bilim insanlar\u0131n\u0131n da dikkat \u00e7ekti\u011fi gibi, bilgiyi alma s\u00fcrecinden hemen sonra yap\u0131lan egzersizlerin de haf\u0131za \u00fczerinde faydalar\u0131 olabildi\u011fi, i\u015flemsel belle\u011fi kuvvetlendirdi\u011fi \u00f6nermesinde bulunan ara\u015ft\u0131rmalar da mevcut. Daha sonra yap\u0131lacak ara\u015ft\u0131rmalarla e\u011fer gecikmeli antrenman\u0131n haf\u0131za \u00fczerindeki etkileri desteklenebilirse, belki de spor yapt\u0131\u011f\u0131m\u0131z saatleri yeniden g\u00f6zden ge\u00e7irmemiz gerekebilir. \u0130lgili Makale:\u00a0DOI:\u00a0http://dx.doi.org/10.1016/j.cub.2016.04.071", "tags": ["bellek (haf\u0131za)", "spor"]},
{"source": "bilimfili.com", "url": "https://bilimfili.com/hayalet-gorme-yanilgisina-kapilmanin-bilimsel-aciklamasi/", "category": "psikoloji", "date": "30 Ekim 2016", "title": "\u201cHayalet G\u00f6rme\u201d Yan\u0131lg\u0131s\u0131na Kap\u0131lman\u0131n Bilimsel A\u00e7\u0131klamas\u0131", "content": "Hayaletlere inanmak olduk\u00e7a yayg\u0131n bir durum ve toplumun neredeyse b\u00fcy\u00fck bir b\u00f6l\u00fcm\u00fc de hayat\u0131n\u0131n bir b\u00f6l\u00fcm\u00fcnde mutlaka bir hayalet g\u00f6rme durumunu tecr\u00fcbe etti\u011fini d\u00fc\u015f\u00fcn\u00fcyor. \u201cHayalet\u201d kelimesi, \u00f6l\u00fc hayvan ya da \u00f6l\u00fc insanlar\u0131n ruhlar\u0131n\u0131n fiziksel d\u00fcnyay\u0131 etkiledi\u011fi d\u00fc\u015f\u00fcncesinde kendini anlamland\u0131r\u0131r ve bir hissin varl\u0131\u011f\u0131ndan, nesnelerin hareket ettirilmesine kadar pek \u00e7ok \u015feyi i\u00e7erebilir. Fakat bilim ve nedenlerle dolu bir d\u00fcnyada, bu paranormal etkilerin varl\u0131\u011f\u0131na dair inan\u00e7lar, genellikle \u00e7ok basit a\u00e7\u0131klamalarla bir anda ala\u015fa\u011f\u0131 edilebilir. Peki insanlar neden \u201chayalet g\u00f6rd\u00fcm\u201d gibi bir sanr\u0131ya kap\u0131l\u0131rlar. \u0130\u015fte paranormal sanr\u0131lara dair olduk\u00e7a basit \u00fc\u00e7 temel psikolojik a\u00e7\u0131klama. Paranormal durumlar\u0131 a\u00e7\u0131klama \u00e7abalar\u0131 genellikle psikolojik fakt\u00f6rlerden \u2013\u00f6rne\u011fin; telkin gibi\u2013 yararlan\u0131r, bu y\u00fczden bir yere dair hayaletli oldu\u011fu telkinine maruz kalm\u0131\u015fsan\u0131z orada paranormal oldu\u011funu d\u00fc\u015f\u00fcnece\u011finiz \u015feylerin olmas\u0131 \u00e7ok muhtemeldir. Yap\u0131lan bir ara\u015ft\u0131rmada 1, kat\u0131l\u0131mc\u0131lardan bir tiyatro salonunun be\u015f temel b\u00f6l\u00fcm\u00fcn\u00fc ziyaret etmeden \u00f6nce kat\u0131l\u0131mc\u0131lar\u0131n hislerini ve alg\u0131lar\u0131n\u0131 \u00f6l\u00e7en bir \u00f6l\u00e7e\u011fi doldurmalar\u0131 istendi. Tur ba\u015flamadan \u00f6nce, kat\u0131l\u0131mc\u0131lardan bir gruba gidecekleri b\u00f6lgenin hayaletli oldu\u011fu, di\u011fer gruba ise b\u00f6lgenin restorasyon alt\u0131nda oldu\u011fu telkinlerinde bulunuldu.\u00a0Beklenildi\u011fi gibi, b\u00f6lgenin hayaletli oldu\u011fu telkini yap\u0131lan gruptaki kat\u0131l\u0131mc\u0131lar\u0131n paranormal olaylara benzer yo\u011fun deneyimler ya\u015fad\u0131klar\u0131 g\u00f6r\u00fcld\u00fc. \u00d6te yandan, ruh \u00e7a\u011f\u0131rma seanslar\u0131 ve psi\u015fik okumalar \u00fczerine yap\u0131lan ara\u015ft\u0131rmalarda\u00a0da ortaya konuldu\u011fu \u00fczere 2, s\u00f6zl\u00fc telkinlerin, ayn\u0131 zamanda da \u2013\u00f6zellikle de telkin, mevcut\u00a0paranormal inan\u0131\u015fla tutarl\u0131 bir bi\u00e7imde oldu\u011funda\u2013 paranormal alg\u0131lar\u0131 artt\u0131rd\u0131\u011f\u0131\u00a0g\u00f6r\u00fcld\u00fc. Fakat ger\u00e7ek-d\u00fcnya kurgular\u0131ndaki ara\u015ft\u0131rmalar\u00a0tutars\u0131z sonu\u00e7lar ortaya koyuyor. \u00d6te yandan,\u00a0telkinin etkisinin ki\u015finin inan\u00e7lar\u0131na dayal\u0131 bi\u00e7imde de\u011fi\u015fkenlik g\u00f6sterdi\u011fini de s\u00f6yleyelim. Yani, paranormal inan\u0131\u015flara sahip ki\u015filerin kendi d\u00fc\u015f\u00fcncelerini destekleyici telkinlerden etkilenmeleri daha muhtemelken, skeptik bireylerin, paranormal \u015feylerin var olmad\u0131\u011f\u0131na dair d\u00fc\u015f\u00fcnceleri bu telkinlerden daha az etkilenmelerine sebep oluyor. Bir di\u011fer bilimsel a\u00e7\u0131klama ise; elektromanyetik alanlar ve ses \u00f6tesi gibi \u00e7evresel fakt\u00f6rlerin paranormal sanr\u0131lar ya\u015fama e\u011filimini etkiledi\u011fi y\u00f6n\u00fcnde. Kanadal\u0131 sinirbilimci\u00a0Michael Persinger; beynin temporal loblar\u0131na \u00e7e\u015fitli elektromanyetik alanlar uygulanmas\u0131n\u0131n paranormal\u00a0sanr\u0131lar\u0131, \u00f6rne\u011fin; g\u00f6r\u00fcnmez bir varl\u0131\u011f\u0131n oldu\u011fu, tanr\u0131n\u0131n hissedilmesi ya da dokunulma hissi gibi sanr\u0131lar\u0131 ortaya \u00e7\u0131karabildi\u011fini g\u00f6steriyor3. Ve hayalet g\u00f6r\u00fcld\u00fc\u011f\u00fc sanr\u0131s\u0131n\u0131n ya\u015fand\u0131\u011f\u0131 b\u00f6lgelerin b\u00fcy\u00fck \u00e7o\u011funlu\u011fu da genellikle d\u00fczensiz manyetik alanlara sahiptir. Benzer bi\u00e7imde, ses \u00f6tesinin \u2013insan\u0131n duyaca\u011f\u0131 ses aral\u0131\u011f\u0131n\u0131n alt\u0131nda kalan frekanslar\u2013 de bu tarz fenomenlere dair a\u00e7\u0131klamalar getirebilir. Yap\u0131lan birka\u00e7 \u00e7al\u0131\u015fma da, ses \u00f6tesi ve tuhaf hisler deneyimleme aras\u0131nda ba\u011flant\u0131lar oldu\u011funu ortaya koyuyor4. Bir \u00f6rnekte, bir m\u00fczik eserine ses \u00f6tesi frekanslar eklendi ve dinleyicilerden m\u00fczi\u011fe dair tepkilerini tan\u0131mlamalar\u0131 istendi. Elde edilen g\u00f6zlemler sonucunda, ses \u00f6tesi frekanslar\u0131n eklendi\u011fi dinlemelerde, t\u00fcylerin diken diken oldu\u011fu, gergin, tedirgin ve korkulu hissedildi\u011fi ya da h\u00fcz\u00fcnl\u00fc duygular deneyimlendi\u011fi gibi daha ola\u011fand\u0131\u015f\u0131 deneyimler ya\u015fand\u0131\u011f\u0131 g\u00f6r\u00fcld\u00fc. \u201cDo\u011fa\u00fcst\u00fc\u201d alg\u0131lar ayn\u0131 zamanda karbonmonoksit, formaldehit ve pestisit gibi toksik maddelerden de\u00a0kaynaklanabilir5. \u00d6te yandan, toksik k\u00fcflerden kaynaklanan mantar hal\u00fcsinasyonlar\u0131n\u0131n da paranormal alg\u0131lara sebep olabildi\u011fi ortaya konuluyor. Clarkson University\u2019den Shane Rogers ve ekibi, paranormal deneyimler ve mantar sporlar\u0131n\u0131n hal\u00fcsinojenik etkileri aras\u0131ndaki benzerlikleri g\u00f6zlemledi6. Bu durum, genellikle uygunsuz havaland\u0131rmalar\u0131n oldu\u011fu ya da hava kalitesinin zay\u0131f oldu\u011fu eski binalarda neden \u201chayalet g\u00f6rme\u201d sanr\u0131lar\u0131n\u0131n ortaya \u00e7\u0131kt\u0131\u011f\u0131n\u0131 a\u00e7\u0131klayabilir. Bu d\u00fc\u015f\u00fcnce yeni de\u011fil ve ara\u015ft\u0131rmac\u0131lar ayn\u0131 etkinin eski kitaplarda da ortaya \u00e7\u0131kabilece\u011fini ortaya koymu\u015flard\u01316. S\u00f6z konusu ara\u015ft\u0131rmada, salt toksik k\u00fcflere maruz kalman\u0131n, paranormal deneyimler ya\u015fama s\u0131ras\u0131ndakilere benzer alg\u0131lar olu\u015fturan \u00f6nemli mental ya da n\u00f6rolojik semptomlar\u0131 harekete ge\u00e7irebilece\u011fi ortaya kondu.", "tags": ["beyin", "hayalg\u00fcc\u00fc"]},
{"source": "bilimfili.com", "url": "https://bilimfili.com/anneler-cocuklarinin-isimlerini-neden-karistirir/", "category": "psikoloji", "date": "13 Ekim 2016", "title": "Anneler, \u00c7ocuklar\u0131n\u0131n \u0130simlerini Neden Kar\u0131\u015ft\u0131r\u0131r?", "content": "E\u011fer siz de ailenin tek \u00e7ocu\u011fu de\u011filseniz, annenizin sizi karde\u015finizin ismiyle \u00e7a\u011f\u0131rmas\u0131 durumlar\u0131yla muhtemelen kar\u015f\u0131la\u015fm\u0131\u015fs\u0131n\u0131zd\u0131r. \u00a0Peki, nas\u0131l olur da anneniz sizin isminizi h\u00e2l\u00e2 kar\u0131\u015ft\u0131r\u0131yor olabilir? Yoksa bu durum, annenizin sizi daha m\u0131 az sevdi\u011fi anlam\u0131na geliyor? Muhtemelen hay\u0131r. Bu konuya dair y\u00fcr\u00fct\u00fclen ilk ara\u015ft\u0131rmaya g\u00f6re, hayat\u0131m\u0131zdaki en yak\u0131n insanlar\u0131n isimlerini yanl\u0131\u015f s\u00f6ylememiz; haf\u0131zalar\u0131m\u0131z\u0131n, en yak\u0131nlar\u0131m\u0131z\u0131n isimlerini s\u0131n\u0131fland\u0131rma ve depolama i\u015fini yanl\u0131\u015f yapt\u0131\u011f\u0131 yayg\u0131n bir bili\u015fsel -k\u0131sa s\u00fcreli- hatad\u0131r. Memory and Cognition\u2018da Nisan ay\u0131nda yay\u0131mlanan \u00e7al\u0131\u015fma, \u201cyanl\u0131\u015f\u201d isimlerin rastgele olarak s\u00f6ylenmedi\u011fi; bunlar\u0131n, devaml\u0131 olarak ayn\u0131 ili\u015fki havuzundan \u00e7\u0131kar\u0131ld\u0131\u011f\u0131 bulgusuna ula\u015ft\u0131. Yani; \u00e7ocuklar, karde\u015fler ve arkada\u015flar havuzundan. Ara\u015ft\u0131rma, hatan\u0131n derin psikolojik \u00f6neminin oldu\u011fu ihtimalini anlamaya \u00e7al\u0131\u015fm\u0131yor, ancak ara\u015ft\u0131rmac\u0131lardan Duke University\u2019den David C. Rubin; y\u00fcr\u00fctt\u00fckleri \u00e7al\u0131\u015fman\u0131n bizlere kimin grubun i\u00e7inde kimin grubun d\u0131\u015f\u0131nda oldu\u011funu anlatt\u0131\u011f\u0131n\u0131 s\u00f6yl\u00fcyor. Ara\u015ft\u0131rma ayr\u0131ca, bu grup i\u00e7erisinde yanl\u0131\u015f isim s\u00f6ylemelerin; isimler ayn\u0131 ba\u015f harflere ya da ayn\u0131 i\u00e7sel seslere sahip oldu\u011funda ortaya \u00e7\u0131kt\u0131\u011f\u0131 bulgusuna ula\u015ft\u0131. \u00d6rne\u011fin; G\u00fclin ve G\u00fcliz ya da Baran ve Yaman gibi. Bunun yan\u0131 s\u0131ra insanlar aras\u0131ndaki fiziksel benzerlik ya da cinsiyet ise bu durum i\u00e7in herhangi bir etki sahibi de\u011fil. Ara\u015ft\u0131rma ekibi, 1700\u2019den fazla insanla be\u015f ayr\u0131 \u00f6l\u00e7ek y\u00fcr\u00fctt\u00fc. \u00d6l\u00e7eklerden baz\u0131lar\u0131 yaln\u0131zca \u00fcniversite \u00f6\u011frencileriyle y\u00fcr\u00fct\u00fcl\u00fcrken, di\u011ferleri kar\u0131\u015f\u0131k bir ya\u015f skalas\u0131nda uyguland\u0131. Baz\u0131 \u00f6l\u00e7ekler, kat\u0131l\u0131mc\u0131lardan yak\u0131n olduklar\u0131 bir ki\u015fiyi \u2013aile bireyi, arkada\u015f\u0131n\u0131 ya da \u201cdi\u011fer\u201d\u2013 ba\u015fka birisinin ismiyle \u00e7a\u011f\u0131rd\u0131klar\u0131 bir olay\u0131 anlatmalar\u0131 istendi. Di\u011fer \u00f6l\u00e7ekler ise, kat\u0131l\u0131mc\u0131lar\u0131n kendilerine yak\u0131n birisini yanl\u0131\u015f bir isimle \u00e7a\u011f\u0131rd\u0131klar\u0131 zamanlar\u0131 soruyordu. B\u00fct\u00fcn \u00f6l\u00e7ekler; insanlar\u0131n torun, arkada\u015f ve karde\u015fler gibi ili\u015fki gruplar\u0131 i\u00e7erisindeki isimleri kar\u0131\u015ft\u0131rd\u0131\u011f\u0131, ve nadiren de olsa bu s\u0131n\u0131rlar\u0131 a\u015fan isimlerde de kar\u0131\u015f\u0131kl\u0131k ya\u015fayabildikleri bulgusuna ula\u015ft\u0131. Ara\u015ft\u0131rmac\u0131lara g\u00f6re, yanl\u0131\u015f isim s\u00f6ylemenin ard\u0131ndaki mekanizma, muhtemelen ili\u015fkili kavramlar\u0131m birbirini haz\u0131rl\u0131yor olmas\u0131yla ili\u015fkili. \u00d6rne\u011fin; ben \u201cka\u015f\u0131k\u201d dersem, ili\u015fkili bir kavram\u0131 aktifle\u015ftiririm ve sizin bir \u00e7atal\u0131 d\u00fc\u015f\u00fcnmeniz olas\u0131d\u0131r. Benzer \u015fekilde, \u00a0e\u011fer ki bir anne k\u0131z\u0131n\u0131 \u00e7a\u011f\u0131rmak isterse, k\u0131z kavram\u0131 ayn\u0131 zamanda \u201co\u011flu\u201d ile de ba\u011flan\u0131r. Dolay\u0131s\u0131yla, anne, k\u0131z\u0131n\u0131, o\u011flunun ismiyle \u00e7a\u011f\u0131rabilir. \u00d6te yandan ara\u015ft\u0131rman\u0131n bulgular\u0131na g\u00f6re, \u00fcniversite \u00f6\u011frencileri de neredeyse ya\u015fl\u0131 insanlar kadar bu hatay\u0131 yap\u0131yorlar ve kad\u0131n ya da erkek fark etmiyor. Ancak ya\u015fl\u0131 insanlar ve kad\u0131nlar bu hatay\u0131 biraz daha s\u0131k yap\u0131yorlar, bunun sebebi de b\u00fcy\u00fck baba ya da b\u00fcy\u00fck annelerin, ebeveynlere k\u0131yasla isimleri kar\u0131\u015ft\u0131racaklar\u0131 daha b\u00fcy\u00fck bir havuza sahip olmalar\u0131ndan ileri geliyor olabilir. Yani bir yanda \u00e7ocuklar havuzu varken, di\u011fer yanda daha kalabal\u0131k olan torun havuzu vard\u0131r. Bunun yan\u0131 s\u0131ra, annelerin babalara k\u0131yasla daha fazla kar\u0131\u015f\u0131kl\u0131k ya\u015famalar\u0131, geleneksel cinsiyet normlar\u0131ndan kaynakl\u0131 \u00e7ocuklar\u0131n\u0131n isimlerini daha s\u0131k dile getirme durumlar\u0131n\u0131 ya\u015f\u0131yor olmalar\u0131ndan kaynaklan\u0131yor olabilir. Ancak, hatalar\u0131n, ki\u015finin b\u0131kk\u0131n, yorgun ya da sinirli olmas\u0131yla alakal\u0131 olmad\u0131\u011f\u0131 bulgusuna ula\u015f\u0131ld\u0131. Ara\u015ft\u0131rmac\u0131lar, sevgilinin bir ba\u015fkas\u0131n\u0131n ismiyle \u00e7a\u011fr\u0131ld\u0131\u011f\u0131 standart romantik-komedi durumlar\u0131na dair do\u011frudan bir veri toplam\u0131yor. Ancak, kat\u0131l\u0131mc\u0131lar, bu tarz hatalar\u0131 \u201carkada\u015f\u201d ya da \u201cdi\u011fer\u201d kategorisine koymu\u015f ya da hi\u00e7 bahsetmemi\u015f olabilirler. \u00a0Fakat, ara\u015ft\u0131rmada, gen\u00e7 bir kat\u0131l\u0131mc\u0131n\u0131n k\u0131z arkada\u015f\u0131n\u0131, k\u0131z karde\u015finin ismiyle \u00e7a\u011f\u0131rma vakas\u0131n\u0131 ya\u015fad\u0131\u011f\u0131n\u0131 belirtiyor. Ancak ara\u015ft\u0131rmac\u0131lar, \u00f6l\u00e7eklerde, aile bireylerinin birbirlerini bazen alilenin k\u00f6pe\u011finin ismiyle \u00e7a\u011f\u0131rd\u0131\u011f\u0131 vakas\u0131n\u0131n ya\u015fand\u0131\u011f\u0131n\u0131 g\u00f6zlemlediklerini ifade ediyorlar. Fakat ilgin\u00e7 bir bi\u00e7imde b\u00f6ylesi hatalar kedi isimleri i\u00e7in ya\u015fanm\u0131yor. Bu durumun muhtemel sebebi de kedilere genellikle k\u00f6peklerine koyduklar\u0131 kadar kendi isimlerine yak\u0131n isim koymad\u0131klar\u0131 ihtimalinden kaynaklan\u0131yor olabilir. Bu sonu\u00e7 ayr\u0131ca, k\u00f6peklerle insanlar\u0131n daha \u00f6zel bir ili\u015fki kurduklar\u0131n\u0131n bir yans\u0131mas\u0131 olabilir. Onlar\u0131 ailenin bir bireyi gibi g\u00f6rme d\u00fc\u015f\u00fcncesi, kedilere k\u0131yasla\u00a0k\u00f6peklerin isimlerini yanl\u0131\u015f isim \u00e7a\u011f\u0131rma durumlar\u0131nda kullanman\u0131n daha olas\u0131 hale sokulmas\u0131na sebep oluyor olabilir.", "tags": ["bellek (haf\u0131za)", "beyin", "\u00e7ocuklar (pedagoji & pediatri)"]},
{"source": "bilimfili.com", "url": "https://bilimfili.com/insanlar-nasil-daha-fazla-yalan-soyluyor/", "category": "psikoloji", "date": "26 Ekim 2016", "title": "\u0130nsanlar Nas\u0131l Daha Fazla Yalan S\u00f6yl\u00fcyor?", "content": "S\u00f6z konusu burjuva siyaseti oldu\u011funda yalanlar i\u015fitmeye kendimizi haz\u0131rlar\u0131z. Se\u00e7im d\u00f6nemlerini d\u00fc\u015f\u00fcn\u00fcn, yalan s\u00f6yleyen ki\u015fi say\u0131s\u0131 artt\u0131k\u00e7a, yalan s\u00f6ylemek de giderek daha kolay bir h\u00e2l alarak bula\u015f\u0131c\u0131 hale gelir. Fakat d\u00fcr\u00fcst olmama durumu yaln\u0131zca politikac\u0131lara \u00f6zg\u00fc bir \u015fey de\u011fil. Ahl\u00e2ki yozla\u015fman\u0131n boyutlar\u0131 artt\u0131k\u00e7a yalan\u0131n da toplumdaki yayg\u0131nl\u0131\u011f\u0131 giderek artmaktad\u0131r. Sahtek\u00e2rl\u0131\u011f\u0131n, zamanla giderek artan bir yozla\u015fma haline gelmesinden yola \u00e7\u0131karak, University College London\u2019dan ve Duke University\u2019den bilim insanlar\u0131 bu durumu ara\u015ft\u0131rmaya karar verdiler. Vergi ka\u00e7\u0131rmaktan, ili\u015fkilerdeki aldatmalara, spor m\u00fcsabakalar\u0131nda doping kullanmaya, verileri \u00e7arp\u0131tmaya ya da doland\u0131r\u0131c\u0131l\u0131\u011fa kadar, yalanc\u0131 kimselerin genellikle k\u00fc\u00e7\u00fck olarak tan\u0131mlad\u0131klar\u0131 bu d\u00fcr\u00fcst olmayan haller giderek bir \u00e7\u0131\u011f gibi b\u00fcy\u00fcmeye devam ediyor. Nature Neuroscience\u2018da yay\u0131mlanan \u00e7al\u0131\u015fma; sahtek\u00e2rl\u0131\u011f\u0131n, tekrar ile b\u00fcy\u00fcd\u00fc\u011f\u00fc bulgusuna ula\u015ft\u0131. Ara\u015ft\u0131rmada, ayr\u0131ca beyin g\u00f6r\u00fcnt\u00fcleme teknikleri kullan\u0131larak bu durumun neden ortaya \u00e7\u0131kt\u0131\u011f\u0131na dair de bir a\u00e7\u0131klama geli\u015ftirilmeye \u00e7al\u0131\u015f\u0131ld\u0131. Elde edilen bulgularda, beynimizin, \u201cduygusal adaptasyon\u201d isimli bu fenomene dair \u00e7al\u0131\u015fma bi\u00e7iminin \u00e7ok temel bir biyolojik ilkesi olabilece\u011fi sonucuna ula\u015f\u0131ld\u0131. Ara\u015ft\u0131rma, insanlar\u0131n kendileri i\u00e7in ve ba\u015fkalar\u0131 i\u00e7in de bir fayda s\u00f6z konusu oldu\u011funda daha fazla yalan s\u00f6yledikleri g\u00f6r\u00fcld\u00fc. Her iki taraf da fayda elde etti\u011finde, insanlar\u0131n daha fazla yalan s\u00f6yledikleri, \u00e7\u00fcnk\u00fc bu tarz bir sahtek\u00e2rl\u0131\u011f\u0131 daha kabul edilebilir g\u00f6rd\u00fcklerini ortaya koydu. Fakat insanlar d\u00fcr\u00fcst olmad\u0131klar\u0131nda ve bu durumun ba\u015fkas\u0131na zarar verdi\u011fini fark ettiklerinde daha az yalan s\u00f6yleme e\u011filimi g\u00f6steriyorlar. \u00d6te yandan ki\u015fi, s\u00f6yledi\u011fi yalan sonucunda bir fayda sa\u011fl\u0131yorsa, yalan s\u00f6ylemeye devam ediyor. Bu da; d\u00fcr\u00fcst olmaman\u0131n yayg\u0131nl\u0131k g\u00f6stermesi i\u00e7in bencilli\u011fin yeterli oldu\u011funu ortaya koyuyor. Yani d\u00fcr\u00fcst olmayan davran\u0131\u015flar tekrarland\u0131\u011f\u0131nda bu durum giderek daha da yayg\u0131n bir h\u00e2l al\u0131yor. Deneyler s\u0131ras\u0131nda 25 kat\u0131l\u0131mc\u0131n\u0131n beyinlerinin fonksiyonel MRI ile taramas\u0131n\u0131n yap\u0131lmas\u0131 ara\u015ft\u0131rmac\u0131lara d\u00fcr\u00fcst olmama durumlar\u0131ndaki beyin aktivitesinin g\u00f6zlemlenmesine olanak sundu. Duygusal uyar\u0131mdan sorumlu beyin b\u00f6lgelerine odaklanan ara\u015ft\u0131rma ekibi, duygular\u0131n i\u015flendi\u011fi ve tepki olu\u015fturuldu\u011fu ilk b\u00f6lge olan amigdalada aktifle\u015fme g\u00f6zlemlediler. Kat\u0131l\u0131mc\u0131lar yalan s\u00f6ylediklerinde ilk olarak amigdala aktivitesinde y\u00fcksek bir art\u0131\u015f g\u00f6r\u00fcld\u00fc, ancak d\u00fcr\u00fcst olmama davran\u0131\u015f\u0131 tekrar tekrar ortaya \u00e7\u0131kt\u0131\u011f\u0131nda bu aktifle\u015fmenin her defas\u0131nda daha da azald\u0131\u011f\u0131 g\u00f6zlemlendi. \u00d6nemli bir bi\u00e7imde, sonradan s\u00f6ylenen daha b\u00fcy\u00fck yalanlarda, amigdaladaki bu beyin aktivasyonunda dramatik d\u00fc\u015f\u00fc\u015fler oldu\u011fu g\u00f6r\u00fcld\u00fc. Bu da; sahtek\u00e2rl\u0131\u011f\u0131n giderek t\u0131rman\u0131\u015fa ge\u00e7mesinin ard\u0131nda biyolojik bir mekanizman\u0131n var oldu\u011funu ortaya koyuyor. Uyum (adaptasyon) olarak isimlendirilen bir fenomen, tekrarlanan uyaranlara daha d\u00fc\u015f\u00fck n\u00f6ral tepkilerin verilmesine neden oluyor. \u00d6rne\u011fin, ho\u015f kar\u015f\u0131lanmayan g\u00f6r\u00fcnt\u00fclere verilen duygusal amigdala aktivasyonu, tekrarlanma ile s\u00fcrekli d\u00fc\u015f\u00fc\u015f g\u00f6steriyor. Yani insanlar ilk yalanlar\u0131nda daha k\u00f6t\u00fc hissediyorlar. Ancak bunu tekrar tekrar yapmay\u0131 s\u00fcrd\u00fcrd\u00fcklerinde, bir uyum ger\u00e7ekle\u015fiyor ve yalanlar\u0131na dair daha az rahats\u0131zl\u0131k hissetmeye ba\u015fl\u0131yorlar. Ve bu durum giderek daha fazla yalan\u0131 ortaya \u00e7\u0131kar\u0131yor, \u00e7\u00fcnk\u00fc beyin bunda bir sak\u0131nca g\u00f6rmemeye ba\u015fl\u0131yor. \u00d6te yandan ara\u015ft\u0131rma ekibi, elde ettikleri bulgular\u0131n di\u011fer davran\u0131\u015f t\u00fcrlerinde de ge\u00e7erli olabilece\u011fini ileri s\u00fcr\u00fcyor. Yani, ayn\u0131 mekanizma, risk alma ya da \u015fiddet davran\u0131\u015flar\u0131 i\u00e7in de ge\u00e7erli olabilir. Ancak yine de, tek bir beyin b\u00f6lgesini bu durumdan sorumlu tutarak, durumun biyolojik temelinin tam anlam\u0131yla bu oldu\u011funu s\u00f6yleyemeyiz. Dolay\u0131s\u0131yla, daha fazla beyin b\u00f6lgesinin ara\u015ft\u0131rmaya dahil edilmesi ve daha b\u00fcy\u00fck bir kat\u0131l\u0131mc\u0131 say\u0131s\u0131yla tekrarlanmas\u0131 gerekti\u011fini de belirtelim.", "tags": ["insan davran\u0131\u015flar\u0131 (davran\u0131\u015f bilimleri)", "yalanc\u0131l\u0131k"]},
{"source": "bilimfili.com", "url": "https://bilimfili.com/cocuklar-empati-yapmayi-nasil-ogreniyor/", "category": "psikoloji", "date": "2 Kas\u0131m 2016", "title": "\u00c7ocuklar Empati Kurmay\u0131 Nas\u0131l \u00d6\u011freniyor?", "content": "Empati, bir ba\u015fkas\u0131n\u0131 anlama ve onun yerine kendini koyma yetisi olarak bilinen bir\u00a0insan \u00f6zelli\u011fidir. \u0130nsan \u00f6zelli\u011fidir, \u00e7\u00fcnk\u00fc empati bizi ak\u0131ll\u0131 makinelerden ve hatta di\u011fer hayvanlardan ay\u0131ran en \u00f6nemli \u00f6zelliklerden birisidir. Empati yetisi olmadan, okullar, i\u015f yerleri ve bug\u00fcn kendisini \u00f6zellikle arad\u0131\u011f\u0131m\u0131z yerler olan mahkemelerde yani toplumun k\u00f6\u015fe ta\u015flar\u0131n\u0131 olu\u015fturan sosyal \u00e7evremizde fonksiyonel varl\u0131klar olamayabilirdik. Fakat bebekler ve \u00e7ocuklar di\u011fer insanlar\u0131n hislerine dair hassasl\u0131k g\u00f6stermede genellikle zay\u0131f kal\u0131rlar. Peki, \u00e7ocuklar bu \u00f6nemli \u00f6zelli\u011fi nas\u0131l geli\u015ftiriyorlar? \u00c7ocuklar bu yetiyi yava\u015f yava\u015f m\u0131 \u00f6\u011freniyorlar, yoksa empati, belirli bir ya\u015fta birden ortaya \u00e7\u0131kan i\u00e7sel bir yeti midir? Empati, ba\u015fkalar\u0131n\u0131n duygular\u0131na dair hassas olmay\u0131, bu\u00a0duygular\u0131 anlamay\u0131 ve uygun bir \u015fekilde de tepki olu\u015fturmay\u0131 i\u00e7erir. Empatinin nas\u0131l geli\u015fti\u011fi \u00fczerine y\u00fcr\u00fct\u00fclen \u00e7al\u0131\u015fmalar ayn\u0131 zamanda da \u00e7ocuklar\u0131n di\u011fer insanlar\u0131n duygular\u0131n\u0131 tan\u0131mlama yetilerinden ziyade bu duygular\u0131 nas\u0131l anlad\u0131klar\u0131 ve nas\u0131l tepki olu\u015fturduklar\u0131 \u00fczerine yo\u011funla\u015fmal\u0131d\u0131r. \u00c7\u00fcnk\u00fc empati kurmakta g\u00fc\u00e7l\u00fck \u00e7eken \u00e7ocuklar, davran\u0131\u015f\u0131n nedenini ve amac\u0131n\u0131 anlamaktan ziyade, genellikle di\u011fer insanlar\u0131n duygusal tepkilerini anlamland\u0131rmakta g\u00fc\u00e7l\u00fck ya da eksiklik ya\u015far1. Bir\u00e7ok \u00e7ocuk i\u00e7in, empati do\u011fal bir bi\u00e7imde geliyor olarak g\u00f6r\u00fcn\u00fcyor. Baz\u0131lar\u0131, di\u011fer insanlar\u0131n duygular\u0131n\u0131 anlama noktas\u0131nda m\u00fckemmel bir kapasiteye sahip olabilir ancak uygun olmayan bir bi\u00e7imde tepki olu\u015fturabilirler, \u00f6rne\u011fin agresyon g\u00f6stermek gibi. \u00d6te yandan, otizm spektrumundaki \u00e7ocuklar di\u011fer insanlar\u0131n duygular\u0131na dair \u00e7ok hassas olabilirken, ayn\u0131 zamanda da onlar\u0131n duygular\u0131n\u0131 anlamland\u0131rmada ve nas\u0131l tepki verece\u011fini bilmede g\u00fc\u00e7l\u00fck \u00e7ekebilirler. Bu g\u00fc\u00e7l\u00fck, sosyal anlamdaki g\u00fcven ba\u011flar\u0131nda zay\u0131flamaya ya da toplumsal d\u0131\u015flanmaya sebep olabilecek olumsuz sosyal deneyimlerin ortaya \u00e7\u0131kmas\u0131na neden olabilir. Yap\u0131lan ara\u015ft\u0131rmalarda, \u00e7ocukluk d\u00f6nemlerindeki zay\u0131f sosyal becerilerin, yeti\u015fkinlik d\u00f6neminde ciddi sorunlarla \u2013\u00f6rne\u011fin; ili\u015fki ve mental sa\u011fl\u0131k problemlerinden, madde ba\u011f\u0131ml\u0131l\u0131\u011f\u0131na kadar\u2014 ba\u011flant\u0131l\u0131 oldu\u011fu ortaya konulmu\u015ftu2.\u00a0Bu da bize empati geli\u015fiminin neden \u00f6nemli oldu\u011funu g\u00f6steriyor. Sosyal etkile\u015fimlerdeki ge\u00e7mi\u015f deneyimlerin, insanlara g\u00f6sterdi\u011fimiz tepkiyi \u015fekillendirdi\u011fi uzun zamand\u0131r biliniyor. 1960larda yap\u0131lan klasik deneyler, \u00e7ocuklar\u0131n agresyon davran\u0131\u015f\u0131na tan\u0131k olduktan sonra daha fazla agresyon g\u00f6sterdiklerini ve ayn\u0131 zamanda da belirli agresif davran\u0131\u015flar\u0131 taklit ettiklerini ortaya koymu\u015ftu3. Bu durum, empati ile alakas\u0131z gibi g\u00f6r\u00fcnebilir, ancak \u00e7ocuklar\u0131n duygusal tepki \u00f6rg\u00fclerini \u00f6\u011frenmelerinde taklit etmenin ne denli \u00f6nemli oldu\u011funu g\u00f6stermesi a\u00e7\u0131s\u0131ndan olduk\u00e7a \u00f6nemlidir. Yeni do\u011fmu\u015f bebekler, \u00e7ok fazla kar\u015f\u0131l\u0131kl\u0131 etkile\u015fim i\u00e7erisine girmezler ancak basit y\u00fcz mimiklerini olu\u015fturabilme kapasitesine sahiptirler. Yeni do\u011fmu\u015f bir bebe\u011fin kar\u015f\u0131s\u0131na ge\u00e7ip, dilinizi d\u0131\u015far\u0131 \u00e7\u0131karmay\u0131 deneyin, bebek sizi taklit etme davran\u0131\u015f\u0131n\u0131 g\u00f6sterebilir. Birka\u00e7 ay i\u00e7erisinde, bebekler kar\u015f\u0131l\u0131kl\u0131 g\u00fcl\u00fc\u015fme davran\u0131\u015flar\u0131n\u0131 geli\u015ftirir. \u00dc\u00e7 ayl\u0131kken, bebekler, ebeveynlerinin duygular\u0131n\u0131 yans\u0131tabilirler. \u00d6rne\u011fin, y\u00fcksek seviyede endi\u015fe hissine sahip annelerin bebekleri, di\u011fer bebeklere k\u0131yasla daha az g\u00fclme davran\u0131\u015f\u0131 g\u00f6sterirler. Bu durumu annenin daha az g\u00fclmesinden kaynaklan\u0131r4. Tam olarak \u00f6yle g\u00f6z\u00fckmese de, bu durum esas\u0131nda empatinin ilk a\u015famalar\u0131d\u0131r. 6-12 ay aras\u0131ndaki bir bebek, duygusal ifadelerin farkl\u0131 tipleri aras\u0131nda ayr\u0131m yapabilir ve di\u011fer insanlar\u0131n bir maksad\u0131n\u0131n oldu\u011funu anlamaya ba\u015flar. Taklit davran\u0131\u015f\u0131 devam eder ve iki ya\u015fa kadar da \u00e7ok daha s\u0131k bi\u00e7imde g\u00f6r\u00fcl\u00fcr. \u0130kinci y\u0131lda, \u00e7ocuklar ayn\u0131 zamanda da, ba\u015fkalar\u0131ndaki duygusal yans\u0131malar\u0131n\u0131 g\u00f6rmek i\u00e7in do\u011frudan kopyalamak yerine belirli davran\u0131\u015flar\u0131 yapar gibi g\u00f6z\u00fckme ve taklit etme yetisini geli\u015ftirir5. Di\u011ferlerindeki duygusal ifadeler, \u00e7ocu\u011fun benzer duygusal deneyimlere dair kendi haf\u0131zalar\u0131n\u0131 hat\u0131rlat\u0131r \u2013empatinin temeli. 4 ya\u015f\u0131ndan itibaren, \u00e7ocuklar, do\u011fruyu yalandan, kas\u0131tl\u0131 olan\u0131 kazara olandan ay\u0131rabilir. Bunlar empati \u00f6\u011frenme i\u00e7in harika ara\u00e7lar olsa da, \u00e7ocu\u011fun bu bak\u0131mdan tamamen geli\u015fti\u011fi anlam\u0131na gelmez. Empati, ya\u015fam\u0131m\u0131z\u0131n geri kalan\u0131nda s\u00fcrekli olarak geli\u015ftirmeye devam etti\u011fimiz bir \u015feydir. Peki, baz\u0131 \u00e7ocuklar do\u011fu\u015ftan gelen daha empatik bir beyine sahip olabilir mi? Sinirbilimi modellemeleri, empatiyi; bili\u015fsel, duygusal ve d\u0131\u015faihmalkar ebeveyn, aile i\u00e7i \u015fiddet, vurumlu gibi beynin ayr\u0131 b\u00f6lgelerinde bulunan \u00e7e\u015fitli bile\u015fenlerine ay\u0131rmay\u0131 denemi\u015fti. Ancak, biz, alg\u0131lama ve duygular\u0131 ifade etmede kullan\u0131lan yollar\u0131n, duygusal deneyimlere neden olan ama\u00e7lar\u0131n \u00f6\u011frenme s\u00fcrecinin temel par\u00e7alar\u01316\u00a0\u2013jestler, eylemler, y\u00fcz ifadeleri ya da kelimeler\u2013 oldu\u011funu fark ediyoruz. B\u00f6ylelikle, empati, t\u0131pk\u0131 geli\u015fimin di\u011fer hallerinde oldu\u011fu gibi duyusal ve motor sistemlere ba\u011fl\u0131d\u0131r7\u00a0ve izole bir yeti olarak ele al\u0131namaz. Dolay\u0131s\u0131yla, \u00e7ocuk b\u00fcy\u00fcd\u00fck\u00e7e yani karma\u015fan\u0131n de\u011fi\u015fik seviyelerinde, yeti\u015fkinlere ve akranlara ba\u011fl\u0131 olarak modellenen uygun duygusal tepkiler \u00fczerinde i\u015flem yap\u0131labilir. Yani empati, \u00fczerinde oynamalar yap\u0131labilecek bir \u015feydir. Ayn\u0131 zamanda da, empati; bir \u015fey hakk\u0131nda d\u00fc\u015f\u00fcnme, hayal etme ve duygusal deneyimlere yans\u0131tma kapasitesine dayan\u0131r. Bu durum da kurgu hikayeler okuman\u0131n neden empatiyi geli\u015ftirdi\u011fi d\u00fc\u015f\u00fcncesini a\u00e7\u0131klayabilir8. Fakat, ge\u00e7mi\u015f deneyimlerden ve \u00f6\u011frenme ve tepkileri d\u00fczenleme kapasitesinde bireysel farkl\u0131l\u0131klar her zaman olacakt\u0131r. \u00d6te yandan ak\u0131lda tutulmas\u0131 gereken bir \u015fey daha var; olumsuz ya da duygusal anlamda ilgisiz bir atmosferde (evde) ya\u015fayan \u00e7ocuklar\u0131n, insanlar\u0131n duygular\u0131na dair farkl\u0131 beklentiler geli\u015ftirebilmeleri m\u00fcmk\u00fcnd\u00fcr. \u00d6rne\u011fin, daha olumlu ya da anlamas\u0131 zor olan daha karma\u015f\u0131k duygular bulmak gibi. Yani kavgac\u0131 ya da ihmalk\u00e2r ebeveynlerin oldu\u011fu bir ailede d\u00fcnyaya gelen bir \u00e7ocuk, di\u011fer insanlarda k\u00f6t\u00fc niyet arama noktas\u0131nda \u00f6nyarg\u0131 geli\u015ftirebilir. Neyse ki, \u00e7ocuklar\u0131 sertle\u015ftirmek i\u00e7in onlara ac\u0131mas\u0131z davranma y\u00f6nteminin geli\u015ftirildi\u011fi g\u00fcnler geride kald\u0131. Fakat i\u00e7inde bulundu\u011fumuz zor zamanlar ya\u015fayan ve terapi ihtiyac\u0131n\u0131 gerektiren bu \u00fclkede, en az\u0131ndan toplumun bilin\u00e7li bir kesimi olarak bizler, hem aile i\u00e7erisinde hem de daha geni\u015f sosyal ba\u011flamda, sa\u011fl\u0131kl\u0131 bir duygusal geli\u015fimin sa\u011flanmas\u0131 i\u00e7in neler yap\u0131lmas\u0131 gerekti\u011finin fark\u0131nda olmaya, bu duruma dair bilgimizi geli\u015ftirmeye devam etmeliyiz.", "tags": ["aile", "\u00e7ocuklar (pedagoji & pediatri)", "empati"]},
{"source": "bilimfili.com", "url": "https://bilimfili.com/insanlar-neden-kotu-kararlar-verir-uzmanlari-dinlemez/", "category": "psikoloji", "date": "9 Kas\u0131m 2016", "title": "\u0130nsanlar Neden K\u00f6t\u00fc Kararlar Verir ve Uzmanlar\u0131 Dinlemez?", "content": "Toplumun bir b\u00f6l\u00fcm\u00fc\u00a0ve uzmanlar aras\u0131nda fikir ayr\u0131l\u0131klar\u0131n\u0131n ya\u015fanmas\u0131 genellikle politik nedenlere dayan\u0131r. \u00d6rne\u011fin, siyasi bir partinin destek\u00e7ileri, uzmanlar\u0131n b\u00fct\u00fcn uyar\u0131lar\u0131na ra\u011fmen s\u00f6z konusu partinin politik kararlar\u0131n\u0131 benimsemeye ve savunmaya devam edebilir. Bu durum se\u00e7im d\u00f6nemlerinde kimi siyaset\u00e7ilerin, se\u00e7im politikalar\u0131n\u0131n anti-bilimselli\u011fine ra\u011fmen b\u00fcy\u00fck bir destek g\u00f6rmesinden tutun da, \u00fclkemizde akademisyenlerin, gazetecilerin tutuklanmas\u0131n\u0131n savunulmas\u0131na kadar \u00e7e\u015fitli \u015fekillerde \u00f6rneklendirilebilir. Ya da siyasi partilerin anti-demokratik at\u0131l\u0131mlar\u0131n\u0131n toplumun b\u00fcy\u00fck b\u00f6l\u00fcm\u00fcnde destek g\u00f6rmesi veya bilim camias\u0131n\u0131n bir meseleye dair fel\u00e2ketler getirece\u011fi konusunda uyar\u0131lar\u0131na ra\u011fmen, h\u00e2l\u00e2 halk\u0131n b\u00fcy\u00fck b\u00f6l\u00fcm\u00fcn\u00fcn uyar\u0131lar\u0131 g\u00f6rmezden gelmesi gibi. Peki konuyla ilgili uzmanlar\u0131n ya da bilim insanlar\u0131n\u0131n uyar\u0131lar\u0131na ra\u011fmen halk\u0131n b\u00fcy\u00fck \u00e7o\u011funlu\u011funun bu duruma ald\u0131rmamas\u0131n\u0131n, aksini se\u00e7mesinin ve uygun bulmas\u0131n\u0131n nedeni ne olabilir? Muhtemel bir cevap; halk\u0131n b\u00fcy\u00fck bir kesimi \u00a0yeterli bir e\u011fitim seviyesine ya da tart\u0131\u015fmalara konu olan arg\u00fcmanlar\u0131 do\u011fru \u015fekilde tartabilen bir bili\u015fsel kapasiteye sahip olmad\u0131\u011f\u0131d\u0131r. Bu a\u00e7\u0131klama, uzmanlar\u0131n ve bilim insanlar\u0131n\u0131n uyar\u0131lar\u0131na kulak as\u0131lmamas\u0131na dair mant\u0131kl\u0131 bir a\u00e7\u0131klama gibi g\u00f6r\u00fcnebilir, fakat do\u011fru de\u011fildir. Halk\u0131n b\u00fcy\u00fck bir b\u00f6l\u00fcm\u00fc, basit arg\u00fcmanlar\u0131 tartabilecek temel zek\u00e2ya sahiptir. Genel e\u011fitim seviyesi belki hi\u00e7bir zaman \u00e7ok y\u00fcksek olmam\u0131\u015ft\u0131r ama neredeyse her bilgi internet arac\u0131l\u0131\u011f\u0131yla eri\u015fime a\u00e7\u0131k haldedir1. \u0130kinci bir cevap ise; halk\u0131n uzmanlara g\u00fcveninin azal\u0131yor olmas\u0131 olabilir. Fakat elde edilen deliller, durumun b\u00f6yle olmad\u0131\u011f\u0131n\u0131 g\u00f6steriyor. Yap\u0131lan ara\u015ft\u0131rmalar, halk\u0131n end\u00fcstri uzmanlar\u0131na ve akademisyenlere g\u00fcveninin %70 oran\u0131nda g\u00fcven duyarken, buna kar\u015f\u0131n bu g\u00fcvenin CEO\u2019lara %43, h\u00fck\u00fcmet y\u00f6neticilerine %38 oran\u0131nda oldu\u011funu g\u00f6steriyor 2. \u00d6nemli meselelerde, insanlar\u0131n uzman g\u00f6r\u00fc\u015flerini g\u00f6rmezden gelmelerinin ger\u00e7ek nedenini bulmak i\u00e7in, \u00f6ncelikle bilgiyi nas\u0131l i\u015fledi\u011fimize bakmam\u0131z gerekiyor. Mats Alvesson\u2019un \u201cAptall\u0131k Paradoksu\u201d3 isimli kitab\u0131nda toplumdaki zeki insan oran\u0131n\u0131n artmas\u0131na ra\u011fmen neden aptalca kararlar verildi\u011fine dair ara\u015ft\u0131rmalara yer veriliyor. Bu durumun bir nedeni, yerle\u015fik olan bili\u015fsel \u00f6n yarg\u0131lard\u0131r. \u0130nsanlar, karma\u015f\u0131k meselelerde genellikle ge\u00e7mi\u015f inan\u00e7lar\u0131 temelinde h\u0131zl\u0131 kararlar veriyor. Milisaniyelerde al\u0131nan bu kararlar\u0131n ard\u0131ndan, kendini do\u011frulama s\u00fcrecini ba\u015flat\u0131l\u0131r ve al\u0131nan kararlar\u0131 hakl\u0131 g\u00f6steren bilgi aray\u0131\u015f\u0131na girilir. Art\u0131k odaklan\u0131lan her \u015fey, salisede verilen karar\u0131 onaylayacak bilgi aray\u0131\u015f\u0131d\u0131r. D\u00fc\u015f\u00fcncelerini sorgulatan bilgiler, insanlarda rahats\u0131zl\u0131k ve tekrar d\u00fc\u015f\u00fcnme gereklili\u011fi hissine neden olmas\u0131ndan kaynakl\u0131 dikkatli bir bi\u00e7imde yok say\u0131l\u0131r. Ve evet, uzmanlar\u0131n ya da bilim insanlar\u0131n\u0131n sundu\u011fu aksi delillere dikkat g\u00f6stermek rahats\u0131zl\u0131k sebebidir. \u00c7\u00fcnk\u00fc, kabullenmeyi gerektiren g\u00fc\u00e7l\u00fc \u00e7eli\u015fkiler s\u00f6z konusudur. \u0130nsanlar, her ne pahas\u0131na olursa olsun, bili\u015fsel uyumsuzluktan ka\u00e7\u0131nma e\u011filimindedir. E\u011fer ki ger\u00e7ekler, d\u00fc\u015f\u00fcncelerimizle uyum g\u00f6stermiyorsa, d\u00fc\u015f\u00fcncelerimizi de\u011fil, bilgiyi manip\u00fcle etme yoluna gideriz. \u0130nsanlar\u0131n, uzmanlar\u0131 ya da bilim insanlar\u0131n\u0131 g\u00f6rmezden gelmelerinin bir ba\u015fka nedeni ise; onlar\u0131n \u00f6nerilerini \u00f6nemsemenin sosyal huzursuzlu\u011fu olu\u015fturabilece\u011fi ve akranlarla huzursuz edici tart\u0131\u015fmalara neden olabilece\u011fidir. Bu tarz bir rahats\u0131zl\u0131ktan ka\u00e7\u0131nmak i\u00e7in de, insanlar akranlar\u0131n\u0131n yarg\u0131lar\u0131na g\u00fcvenmeyi se\u00e7iyor. K\u0131sa vadede, bu durum; sosyal etkile\u015fimin sorunsuz devam etmesi anlam\u0131na gelebilir ve grubun kabul edilen bir \u00fcyesi olmaya devam edersiniz. Fakat uzun vadede, bu durum; bo\u011fucu bir t\u00fcr grup d\u00fc\u015f\u00fcncesinin yan\u0131 s\u0131ra baz\u0131 g\u00fc\u00e7l\u00fc \u00e7eki\u015fmeleri olu\u015fturur. \u00d6nemli meselelerde, ekonomistler kamuoyunun d\u00fc\u015f\u00fcncesi \u00fczerinde genellikle k\u00fc\u00e7\u00fck bir etkiye sahiptir. Yap\u0131lan ara\u015ft\u0131rmalar, ekonomistlerin halk\u0131n d\u00fc\u015f\u00fcncesini yaln\u0131zca teknik konularda etkileyebildi\u011fini g\u00f6steriyor4. D\u00fc\u015f\u00fcnce, son derece sembolik bir konu hakk\u0131nda oldu\u011funda ise, insanlar genellikle ekonomik delilleri g\u00f6rmezden geliyor. Kendi d\u00fc\u015f\u00fcncelerinin aksi y\u00f6ndeki ekonomist d\u00fc\u015f\u00fcncelerine maruz kalan bireyler, d\u00fc\u015f\u00fcncelerinde daha kat\u0131 bir tutum sergilemeye ba\u015fl\u0131yor. Ve bu insanlar art\u0131k uzman\u0131n g\u00f6r\u00fc\u015flerine kar\u015f\u0131 olan bilgi aray\u0131\u015f\u0131na giriyor ve uzman\u0131n g\u00f6r\u00fc\u015flerini destekleyen bilgiyi g\u00f6rmezden geliyor. \u0130yi ihtimalle \u015funu s\u00f6yleyebiliriz; insanlar, uzmanlar\u0131n g\u00f6r\u00fc\u015fleri kendilerininkiyle \u00e7eli\u015fti\u011fini g\u00f6rd\u00fcklerinde uzmanlar\u0131n g\u00f6r\u00fc\u015flerini basit\u00e7e g\u00f6rmezden gelmeyi se\u00e7ebiliyor. K\u00f6t\u00fc ihtimalde ise; uzmanlar\u0131n, halk\u0131n g\u00f6r\u00fc\u015f\u00fcyle ters d\u00fc\u015fen g\u00f6r\u00fc\u015fleri bir tepkiyi de ortaya \u00e7\u0131karabilir. \u00dclkemizde de bu durumun bir\u00e7ok \u00f6rne\u011fiyle pek \u00e7ok defa kar\u015f\u0131la\u015ft\u0131k. \u0130nsanlar, bir konuya dair uzman g\u00f6r\u00fc\u015fleriyle ayr\u0131l\u0131\u011fa d\u00fc\u015ft\u00fc\u011f\u00fcnde, kendi g\u00f6r\u00fc\u015flerini daha da sertle\u015ftirme e\u011filimi g\u00f6steriyor. Siyaset bilimciler taraf\u0131ndan y\u00fcr\u00fct\u00fclen bir \u00e7al\u0131\u015fmada5, ABD\u2019deki politik partilerin son 25 y\u0131lda birbirinden daha fazla ayr\u0131ld\u0131\u011f\u0131 ve parti destek\u00e7isi insanlar\u0131n da, delil yetersizli\u011fi olan meselelerde, destekledikleri partinin g\u00f6r\u00fc\u015flerine daha s\u0131k\u0131 bir bi\u00e7imde inanma e\u011filimine girdikleri bulgusuna ula\u015ft\u0131. Mesele, yaln\u0131zca yetersiz ve e\u011fitimsiz bir toplum meselesi de\u011fildir. Uzmanlar\u0131n kompleks konular hakk\u0131nda d\u00fc\u015f\u00fcnme bi\u00e7imleri de bir o kadar bulan\u0131kt\u0131r. \u00c7\u00fcnk\u00fc kendileri de, dar profesyonel \u00e7emberlerinin d\u0131\u015f\u0131nda kalan d\u00fc\u015f\u00fcnceleri genellikle dinlememeyi tercih ediyor. Yap\u0131lan bir ara\u015ft\u0131rma, ekonomistlerin neredeyse tamamen di\u011fer ekonomistlerin g\u00f6r\u00fc\u015flerinden yararland\u0131klar\u0131n\u0131 g\u00f6steriyor6. Ancak bu durum, di\u011fer disiplinlerden de yararlanmas\u0131 muhtemel olan sosyal bilimler a\u00e7\u0131s\u0131ndan daha farkl\u0131d\u0131r. Dolay\u0131s\u0131yla, uzmanlar\u0131n uyar\u0131lar\u0131 toplumun d\u00fc\u015f\u00fcncesinde ters bir etki yarat\u0131yorsa bu duruma \u015fa\u015f\u0131rmay\u0131n. B\u00fcy\u00fck \u00e7o\u011funlu\u011fun e\u011fitimsiz ya da aptal olup olmamas\u0131 tart\u0131\u015fma konusu olsa da, insanlar zorlay\u0131c\u0131 deliller kar\u015f\u0131s\u0131nda kesinlikle inat\u00e7\u0131 olabiliyor.", "tags": ["bilim", "bili\u015fsel yeti", "d\u00fc\u015f\u00fcnceler", "karar verme mekanizmas\u0131", "toplumbilim (sosyoloji)"]},
{"source": "bilimfili.com", "url": "https://bilimfili.com/ahlaki-katiligi-neden-seviyoruz/", "category": "psikoloji", "date": "15 Kas\u0131m 2016", "title": "Ahl\u00e2ki Kat\u0131l\u0131\u011f\u0131 Neden Seviyoruz?", "content": "Pek \u00e7ok insan ahlak kurallar\u0131na son derece kat\u0131 bir bi\u00e7imde sad\u0131kt\u0131r. Hatta bu kurallar\u0131 k\u0131rmak daha iyi bir sonu\u00e7 ortaya \u00e7\u0131kar\u0131yor olsa bile \u2013\u00f6rne\u011fin, bir ki\u015finin intihar edip be\u015f ki\u015fiyi kurtarmas\u0131 gibi\u2013 baz\u0131 insanlar kurallardan asla taviz vermemeyi uygun g\u00f6r\u00fcyor. Peki bu durum etik s\u00fcrecimizdeki bir \u201cbug\u201ddan (hata) kaynaklan\u0131yor olabilir mi? Yeni yap\u0131lan bir ara\u015ft\u0131rma, bu tarz bir kurallara uyma durumunun mevcut bir i\u015flevselli\u011fine i\u015faret ediyor: \u0130nsanlar, basit ilkelere sad\u0131k kalan ki\u015filere daha \u00e7ok g\u00fcvenme e\u011filimi g\u00f6steriyor. Felsefi terminolojide, \u00e7\u0131kt\u0131y\u0131 maksimuma \u00e7ekme durumu, faydac\u0131l\u0131k (utilitarian) olarak isimlendirilir. Buna kar\u015f\u0131n, hak ve g\u00f6revlere \u00f6ncelik vermek ise deontolojiktir. Okyanusun ortas\u0131nda, \u00fczerindeki ki\u015fi say\u0131s\u0131n\u0131n fazlal\u0131\u011f\u0131 y\u00fcz\u00fcnden batmak \u00fczere olan bir sandalda oldu\u011funuzu d\u00fc\u015f\u00fcn\u00fcn. Sandaldaki ki\u015fi say\u0131s\u0131 bir ki\u015fi eksilirse, batma tehlikesi ortadan kalkacak ve sandalda \u00f6lmek \u00fczere olan bir ki\u015fi var. Peki ne yapard\u0131n\u0131z? Di\u011fer insanlar\u0131 ve kendinizi kurtarmak i\u00e7in bu ki\u015fiyi sandaldan atar m\u0131yd\u0131n\u0131z? 2013 y\u0131l\u0131nda Cognition\u2018da yay\u0131mlanan bir \u00e7al\u0131\u015fmada, insanlar\u0131n, di\u011ferlerinin hayatlar\u0131n\u0131 kurtarmak i\u00e7in \u00f6lmek \u00fczere olan bir adam\u0131 bir bottan denize atma durumunu etik a\u00e7\u0131dan uygun g\u00f6rseler bile \u2013faydac\u0131 bir davran\u0131\u015f\u2013, b\u00f6yle bir \u015feyi yapan insan\u0131 empati ve ahlak yoksunu olarak g\u00f6rd\u00fc\u011f\u00fcn\u00fc ortaya koydu.\u00a0Journal of Experimental Psychology:General\u00a0\u2018da Haziran ay\u0131nda\u00a0yay\u0131mlanan bir ara\u015ft\u0131rma, bu tarz faydac\u0131 kararlar verenlere kar\u015f\u0131 insanlar\u0131n ger\u00e7ek davran\u0131\u015flar\u0131n\u0131 \u00f6l\u00e7meyi ama\u00e7lad\u0131. University of Oxford\u2019dan ve Cornell University\u2019den psikologlar\u0131n y\u00fcr\u00fctt\u00fc\u011f\u00fc birka\u00e7 deneyde, Amerikal\u0131 yeti\u015fkinlerden ahl\u00e2ki dilemmalar\u0131 i\u00e7eren \u00f6l\u00e7ekleri cevapland\u0131rmalar\u0131 ve sonras\u0131nda da di\u011fer kat\u0131l\u0131mc\u0131larla \u00e7evrimi\u00e7i olarak etkile\u015fimde bulunmalar\u0131 istendi. Bu denekler; be\u015f tren yolu i\u015f\u00e7isinin \u00f6l\u00fcm\u00fcn\u00fc engellemek i\u00e7in, kilolu bir adam\u0131 \u00fcst ge\u00e7itten atabilecekleri cevab\u0131n\u0131 verdiklerinde, kat\u0131l\u0131mc\u0131lar bu denekleri daha az ahl\u00e2k sahibi ve g\u00fcvenilmez olarak oylad\u0131lar ve bir yat\u0131r\u0131m oyununda da onlara daha az para emanet ettiler. Ara\u015ft\u0131rmac\u0131lara g\u00f6re, insanlar ba\u015fkalar\u0131n\u0131 tek ba\u015f\u0131na onlar\u0131n felsefi ideolojilerine dayanarak de\u011ferlendirmiyor, bunun yerine, di\u011ferlerinin ahl\u00e2ki kararlar\u0131n\u0131n \u2013insanlar\u0131n sahip olmas\u0131n\u0131 istedi\u011fimiz motivasyonlar\u0131, taahh\u00fctleri ve duygular\u0131n\u0131n\u2013 nas\u0131l oldu\u011funa bak\u0131yor. Sakin hesaplar yapman\u0131n kendi faydalar\u0131 vard\u0131r, fakat bizler, arkada\u015flar\u0131m\u0131z\u0131n, ba\u015fkalar\u0131na ki\u015fisel olarak zarar vermeden \u00f6nce en az\u0131ndan bundan \u00e7ekinmelerini istiyoruz. Asl\u0131nda, bu ara\u015ft\u0131rmadaki insanlar, verecekleri karar\u0131n \u00e7ok zor oldu\u011funu ifade ettiklerinde, adam\u0131 atmay\u0131 tart\u0131\u015fan bu insanlar\u0131 daha g\u00fcvenilir olarak g\u00f6rebiliyoruz. Liderlik yapmak, kurulmas\u0131 zor olan dengeleri gerektirir. Bir sava\u015f ya da bir insan\u0131 i\u015ften atmak, ortaya \u00e7\u0131karaca\u011f\u0131 ac\u0131y\u0131 saracak bir fayda sa\u011flar m\u0131? Ara\u015ft\u0131rmac\u0131lara g\u00f6re, b\u00f6ylesi bir karar hakk\u0131nda konu\u015fulurken, bu karara hi\u00e7bir \u015feyi umursamadan ula\u015f\u0131lmad\u0131\u011f\u0131n\u0131 g\u00f6stermeleri i\u00e7in; liderlerin do\u011fru t\u00fcrdeki karara varma amac\u0131yla \u00e7aba g\u00f6sterdi\u011fine ya da en az\u0131ndan iyi insan oldu\u011funa ikna olmak istersiniz. Maliyetleri ve faydalar\u0131 sakince tartabilmek, bir\u00e7ok insan i\u00e7in iyi olan\u0131 yapmak olabilir ve bu durum, belki de arkada\u015f kaybetmenin en makul y\u00f6ntemi olabilir.", "tags": ["ahlak", "insan davran\u0131\u015flar\u0131 (davran\u0131\u015f bilimleri)"]},
{"source": "bilimfili.com", "url": "https://bilimfili.com/pedofili-nedir-pedofil-beyni-nasildir-pedofili-tedavi-edilebilir-mi/", "category": "psikoloji", "date": "19 Kas\u0131m 2016", "title": "Pedofili Nedir? Pedofil Beyni Nas\u0131ld\u0131r? Pedofili Tedavi Edilebilir Mi?", "content": "Bir\u00e7ok insan, pedofilleri; \u00e7irkin, ya\u015fl\u0131, izbe yerlerde saklanan ve sokaklardan ge\u00e7en \u00e7ocuklar\u0131 seyreden adamlar olarak d\u00fc\u015f\u00fcn\u00fcr. Ancak ac\u0131 ger\u00e7ek \u015fu ki; pedofiller, bazen kom\u015fular\u0131m\u0131z, bazen g\u00fcvendi\u011fimiz arkada\u015flar\u0131m\u0131z, bazen bir din adam\u0131, bazen \u00e7ocuk bak\u0131c\u0131lar\u0131, \u00f6\u011fretmenler, doktorlar, politikac\u0131lar, cemaat liderleri ve hatta aile bireyleri olabiliyor. Yeni \u00e7\u0131kar\u0131lan cinsel su\u00e7lu a\u00e7\u0131klama yasalar\u0131, mahkum olmu\u015f cinsel su\u00e7lular\u0131 takip eden kurulu\u015flar, web siteleri ve \u00f6zellikle de pedagoji ile ilgili yap\u0131lan daha fazla ara\u015ft\u0131rmalar ile pedofili tan\u0131m\u0131 g\u00fcndelik hayat\u0131m\u0131zdaki yerini b\u00fcy\u00fct\u00fcyor. Ancak ne var ki; toplumun bir kesiminin \u00e7abalar\u0131na ra\u011fmen \u00e7ocuklar, cinsel istismarc\u0131lara kar\u015f\u0131 h\u00e2l\u00e2 savunmas\u0131z haldeler. Hatta daha da k\u00f6t\u00fcs\u00fc, son g\u00fcnlerde ortaya \u00e7\u0131kan yeni tart\u0131\u015fmalar \u00e7ocuk istismarc\u0131lar\u0131n\u0131n elini g\u00fc\u00e7lendirmeye de devam ediyor. Pedofiliye y\u00f6nelik dikkatin artmas\u0131yla, pek \u00e7ok insan\u0131n akl\u0131na da hastal\u0131\u011fa nelerin sebep oldu\u011fu, bu durumun karakteristikleri ve istismarc\u0131lara ne t\u00fcr bir tedavinin uygulanabilece\u011fi gibi sorular geliyor. Peki pedofili nedir? \u0130nsanlar pedofili olmay\u0131 se\u00e7erler mi yoksa bu \u015fekilde mi do\u011farlar? The American Psychiatric Association\u2019s Diagnostic and Statistical Manual of Mental Disorders (DSM-IV); pedofiliyi; en az alt\u0131 ay boyunca tekrarlayan cinsel fanteziler, d\u00fcrt\u00fcleyici istekler ya da bir \u00e7ocukla cinsel etkile\u015fimi i\u00e7eren davran\u0131\u015flar olarak tan\u0131ml\u0131yor. \u00c7o\u011fu vakada, pedofili, en az 16 ya\u015f\u0131nda ve \u00e7ocuktan en az 5 ya\u015f b\u00fcy\u00fck olmay\u0131 i\u00e7erir. Pedofil bireyler, kendilerinden k\u00fc\u00e7\u00fck \u00e7ocuklara dair cinsel istismar d\u00fcrt\u00fcs\u00fcn\u00fc bar\u0131nd\u0131r\u0131rlar. Pedofil bireyler, \u00e7e\u015fitli \u015fekillerde s\u0131n\u0131fland\u0131r\u0131labilir. Pedofili, ki\u015fiye \u00f6zg\u00fc ya da ki\u015fiye \u00f6zg\u00fc olmayan bi\u00e7imde karakterize edilebilir. Ki\u015fiye \u00f6zg\u00fc pedofiller yaln\u0131zca \u00e7ocuklara ilgi duyarlar. Bu ki\u015filer, ergenli\u011fine girmemi\u015f \u00e7ocuklara ilgi g\u00f6stermezler ve bu istek, \u00e7ocuklar\u0131n yoklu\u011funda da uzun s\u00fcre devam eder. Ki\u015fiye \u00f6zg\u00fc olmayan pedofiller ise hem yeti\u015fkinlere hem de \u00e7ocuklara ilgi duyarlar. Erkek pedofillerin b\u00fcy\u00fck \u00e7o\u011funlu\u011fu, \u00e7ocuklarla homoseks\u00fcel ya da biseks\u00fcel bir cinsel ili\u015fki arzusundad\u0131r, yani bu ki\u015filer yaln\u0131zca erkek \u00e7ocuklara ya da hem erkek hem de k\u0131z \u00e7ocuklara ilgi g\u00f6sterebilirler 1. Bir\u00e7ok insan, pedofil bireylerin yaln\u0131zca erkekler oldu\u011funu d\u00fc\u015f\u00fcn\u00fcr. Ancak, pedofiliye dair vaka analizleri kad\u0131n pedofillerin de oldu\u011funu ortaya koyuyor. Her ne kadar bu durum nadir g\u00f6r\u00fclse de, pedofili tan\u0131m\u0131na uygun d\u00fc\u015fen kad\u0131nlar da erkekler ile benzer mental sapmalar g\u00f6steriyor. Fakat, erkek ve kad\u0131n pedofiller aras\u0131nda baz\u0131 farkl\u0131l\u0131klar da s\u00f6z konusudur. Pedofili e\u011filimi g\u00f6steren kad\u0131nlar genellikle psikiyatrik hastal\u0131klar ya da madde ba\u011f\u0131ml\u0131l\u0131\u011f\u0131 problemleri ya\u015fayan bireylerden olu\u015fur. Bununla birlikte, erkeklerle kar\u015f\u0131la\u015ft\u0131r\u0131ld\u0131\u011f\u0131nda, kad\u0131nlar\u0131n \u00e7ocuklara dair cinsel istismar\u0131 g\u00f6rece daha fazlad\u0131r. Pedofilinin etiyolojisi (sebep bilgisi) hem biyolojik hem de \u00e7evresel fakt\u00f6rlere ba\u011flanabilir. Vaka \u00e7al\u0131\u015fmalar\u0131 serebral yani beyindeki i\u015flevsizlikler, pedofili i\u00e7in bir katk\u0131 ya da bask\u0131n fakt\u00f6r olabilece\u011fine i\u015faret ediyor\u00a02. Kendini kontrol etmede ya\u015fanan sorunlar, a\u015f\u0131r\u0131 d\u00fcrt\u00fc ve bili\u015fsel sapmalar birer \u00f6rnek olarak g\u00f6sterilebilir. Bir\u00e7ok uzmana g\u00f6re, cinsel tercihleri belirleyen hastal\u0131klar, insan geli\u015fimi i\u00e7in kritik bir s\u00fcre\u00e7 olan \u00e7ocukluk deneyimlerinden kaynaklan\u0131r3. Pek \u00e7ok vakada da, cinsel istismarc\u0131lar\u0131n, \u00e7ocukluklar\u0131nda ya\u015fad\u0131klar\u0131 travmatik deneyimlerin izlerini ta\u015f\u0131d\u0131\u011f\u0131 g\u00f6r\u00fclm\u00fc\u015ft\u00fcr. Daha a\u00e7\u0131k bir bi\u00e7imde ifade edersek, pedofillerin, \u00e7ocukluklar\u0131nda istismara u\u011fram\u0131\u015f olmalar\u0131 muhtemeldir. \u00c7ocukken, bu durumu kontrol etme yetisinden yoksun olmalar\u0131ndan, \u00e7ocuklara cinsel sald\u0131r\u0131larda bulunarak travmalar\u0131 yeniden ya\u015famak isterler ve bunda usta olma amac\u0131 ta\u015f\u0131rlar. Tam bir rol de\u011fi\u015fikli\u011fi ya\u015famalar\u0131, onlar\u0131 \u00fcst seviyeye \u00e7\u0131kar\u0131r ve ma\u011fdur rol\u00fcnde olmalar\u0131n\u0131 engeller. Genel anlamda da, serebral disfonksiyon (beyindeki i\u015flevsizlik), travmatik geli\u015fim, cinsel istekler ve \u00e7ocuklara duyulan cinsel ilgi giderek ki\u015finin sinir sisteminde yerle\u015fik hale gelir. Pedofil bireylerin beyinlerinde yap\u0131sal anormallikler oldu\u011funu g\u00f6steren \u00f6nemli deliller mevcuttur. Beyin geli\u015fimi s\u0131ras\u0131nda ortaya \u00e7\u0131kan bu anormallikler belirli deneyimler ile -\u00f6rne\u011fin, \u00e7ocukken istismara u\u011framak gibi- zihindeki yerini al\u0131r. Pedofil bireylerin beyinlerindeki anormallikler; zorlanmaya, muhakeme zay\u0131fl\u0131\u011f\u0131na ve tekrarl\u0131 d\u00fc\u015f\u00fcncelere sebep olabilir. Beyindeki bu anormallikler, erken n\u00f6rogeli\u015fimsel bozulmalardan kaynaklan\u0131r4. Fonksiyonel manyetik rezonans g\u00f6r\u00fcnt\u00fcleme (fMRI) tekni\u011fi ve pozitron emisyon tomografisi taramalar\u0131 (PET) kullan\u0131larak, pedofil bireylerin beyinlerinde, frontal ve santral b\u00f6lgelerde anormallikler oldu\u011fu belirlendi. Daha da \u00f6zelle\u015ftirirsek, santral striyatumdaki gri maddede hacimsel azalma s\u00f6z konusudur. Sonu\u00e7 olarak da, beynin \u00f6d\u00fcl merkezleri, orbital frontal korteks ve beyincik, etkilenen k\u0131s\u0131mlard\u0131r5. Beyindeki bu b\u00f6lgeler, ba\u011f\u0131ml\u0131l\u0131k davran\u0131\u015f\u0131nda \u00f6nemli bir role sahiptir. \u00d6d\u00fcl merkezleri, \u00f6d\u00fcl sinyallerinin ve \u00f6d\u00fcl beklentisinin merkezi arac\u0131lar\u0131d\u0131r. Striyatum ve orbito frontal korteks ise bu \u00f6d\u00fcl sistemlerini kontrol eder. Sonu\u00e7 olarak da, \u00f6d\u00fcl eksikli\u011fi karma\u015fas\u0131, komp\u00fclsif ve ba\u011f\u0131ml\u0131l\u0131k davran\u0131\u015flar\u0131nda yer alan dopamin\u00a0n\u00f6rotransmisyonunu bozmaktad\u0131r. Frontotemporal i\u015flevsizlikten kaynakl\u0131, pedofili, obsesif-komp\u00fclsif spektrum aral\u0131\u011f\u0131na d\u00fc\u015fen psikiyatrik hastal\u0131klarla benzer n\u00f6ral karakteristikleri payla\u015f\u0131r. Bu d\u00fcrt\u00fcsel hastal\u0131klar; patolojik kumar, kleptomani ve hatta Tourette sendromunu da i\u00e7erir. Bu iddia \u00fczerinde tart\u0131\u015fmalar s\u00fcrse de6, fizyolojik ve genetik \u00f6rt\u00fc\u015fmelerin varl\u0131\u011f\u0131na dair \u00f6nemli deliller mevcut. Yap\u0131lan \u00e7al\u0131\u015fmalar,\u00a0\u00f6zellikle frontostriyal devrelerdeki de\u011fi\u015fikliklerin, obsesif-komp\u00fclsif davran\u0131\u015fa neden olan \u00f6nemli bir anormallik oldu\u011funu g\u00f6stermi\u015ftir.\u00a0Pedofiller, d\u00fcrt\u00fclerini kontrol etme yetene\u011finden yoksun olduklar\u0131 i\u00e7in uygunsuz davranmaya ve zay\u0131f\u00a0muhakemeye sahiptirler. Bu yap\u0131sal de\u011fi\u015fiklikler, pedofil birisi taraf\u0131ndan sergilenen anti-sosyal davran\u0131\u015flar\u0131n temelini olu\u015fturmaktad\u0131r. Pedofiller, tekrarl\u0131 d\u00fc\u015f\u00fcncelerle ve d\u00fcrt\u00fclerle y\u00fckl\u00fc haldedirler.\u00a0Sonu\u00e7 olarak da, bu istekleri toplumsal olarak kabul edilemez olan ve hatta -bir zamanlar- yasad\u0131\u015f\u0131 olan davran\u0131\u015flarla yerine getirmeye \u00e7al\u0131\u015fmaktad\u0131rlar.\u00a0\u00c7o\u011fu pedofil, bu ahl\u00e2ks\u0131z davran\u0131\u015flar\u0131ndan sonra utan\u00e7 ve su\u00e7luluk ifade eder, \u00e7\u00fcnk\u00fc n\u00f6rolojik i\u015flev bozukluklar\u0131, duygularla de\u011fil kesinlikle d\u00fcrt\u00fclerle ilgilenir7. Bir\u00e7ok rahats\u0131zl\u0131k veya hastal\u0131k gibi, pedofilinin de tam bir tedavisi yoktur.\u00a0Pedofili ile ili\u015fkili cinsel d\u00fcrt\u00fcler hi\u00e7bir zaman kal\u0131c\u0131 olarak kaybolmayabilir, dolay\u0131s\u0131yla da g\u00fcn\u00fcm\u00fczdeki tedaviler de, ba\u015fka su\u00e7lar\u0131 \u00f6nlemeye odaklanmaktad\u0131r. Pedofiller \u00fczerine kapsaml\u0131 bir ara\u015ft\u0131rma y\u00fcr\u00fcten\u00a0Yuli Grebchenko; pedofilinin hayat boyu s\u00fcren bir hastal\u0131k oldu\u011funu, dolay\u0131s\u0131yla da hayat boyu s\u00fcren bir tedavi s\u00fcrecinin uygulanmas\u0131 gerekti\u011fini belirtiyor8.\u00a0Son y\u0131llardaki ara\u015ft\u0131rmalar, psikoterapi ve farmakoterapinin, pedofili hastas\u0131\u00a0birine en etkili tedaviyi sa\u011flayacak \u015fekilde birle\u015ftirilebilece\u011fini ortaya koyuyor9. Terapi, travmatik olaylar\u0131, \u00f6zellikle de istismar eden birinin \u00e7ocuklu\u011funda olanlar\u0131 tart\u0131\u015fmay\u0131 i\u00e7erir.\u00a0Terapi ayr\u0131ca, hastalar\u0131n, \u00e7ocuklara y\u00f6nelik zararl\u0131 davran\u0131\u015flara girmeye te\u015fvik eden durumlar\u0131 belirlemelerine yard\u0131mc\u0131 olmay\u0131 hedeflemektedir. Pedofili i\u00e7in \u00fc\u00e7 standart farmakoterapi tedavisi; se\u00e7ici serotonin geri al\u0131m inhibit\u00f6rleri (SSRI), luteinize edici hormonu salg\u0131latan hormon (LHRH) ve\u00a0leuprolid asetat (LA) d\u0131r10.\u00a0Bu farmakoterapi tedavileri, v\u00fccudun belirli hormon ve kimyasallar\u0131n\u0131 hedef al\u0131r, ancak\u00a0\u00e7e\u015fitli yan etkileri vard\u0131r.\u00a0SSRI\u2019lar daha az \u015fiddetli vakalarda etkilidir ve hastalar s\u0131kl\u0131kla sadece cinsel yan etkilere maruz kal\u0131rlar11.\u00a0Daha ciddi durumlarda, LA, testosteron d\u00fczeyini, pedofili\u00a0d\u00fcrt\u00fclerle birlikte a\u015f\u0131r\u0131 derecede d\u00fc\u015f\u00fck seviyeye d\u00fc\u015f\u00fcrebilir.\u00a0LA tedavisi biraz tehlikeli olmakla birlikte, \u00e7ok etkili oldu\u011fu bulunmu\u015ftur12.\u00a0En yeni tedavi ilac\u0131 olan, LHRH ise g\u00f6rsel cinsel uyaranlara kar\u015f\u0131 sinirsel yan\u0131t vermeyi azalt\u0131r ve \u00e7ok az yan etkiye sahiptir13. \u00c7o\u011fu insan, pedofilinin toplumlar\u0131nda veya evlerinde var oldu\u011funu inkar etmektedir.\u00a0Bununla birlikte, pedofiller, zorlay\u0131c\u0131 davran\u0131\u015flar\u0131n\u0131 s\u00fcrd\u00fcrmeye uzun bir s\u00fcre de\u00a0devam edeceklerdir. Bu ki\u015filer, \u00e7e\u015fitli dini \u00f6rg\u00fctlenmelerde, vak\u0131flarda, \u00e7ocuklarla yak\u0131n ili\u015fkiler kuran organizasyonlarda g\u00f6n\u00fcll\u00fc olarak yer almaya ve potansiyel kurbanlar\u0131yla etkile\u015fim kurabilmenin farkl\u0131 yollar\u0131n\u0131 aramaya devam edeceklerdir. \u00c7o\u011funlukla da, kendilerini, \u00e7ocuklarla kolayl\u0131kla etkile\u015fim kurabilecekleri konumlara yerle\u015ftirmektedirler. \u0130nternet, bu anlam\u0131yla \u00e7ocuklar \u00fczerinde avlanman\u0131n ortak bir alan\u0131 haline gelmi\u015f durumda. Bug\u00fcn, hep daha fazla \u00e7ocuk, sosyal medya hesaplar\u0131 kullanmaya ba\u015fl\u0131yor.\u00a0Sosyal medya, insanlar\u0131 birbirine ba\u011flamaya yard\u0131mc\u0131 olmak i\u00e7in bir sosyal a\u011f g\u00f6revi g\u00f6rmesine ra\u011fmen, ki\u015finin ki\u015fisel bilgilerini g\u00f6steren bir profil olu\u015fturmas\u0131, dolayl\u0131 olarak pedofillerin bir sonraki kurban\u0131n\u0131 bulmalar\u0131na yard\u0131mc\u0131 olabilir.\u00a0Pedofiller, daha sonra \u00e7ocuklarla arkada\u015f olabilir ve kurbanlar\u0131n\u0131 sahte bir g\u00fcven duygusuna y\u00f6nlendirerek, tuza\u011fa d\u00fc\u015f\u00fcr\u00fcr. Baz\u0131 pedofiller, ba\u015fkalar\u0131n\u0131 \u2013\u00f6rne\u011fin, bir s\u0131n\u0131f arkada\u015f\u0131n\u0131\u2013 taklit etme davran\u0131\u015f\u0131 g\u00f6sterebilirler. Baz\u0131lar\u0131 da\u00a0\u00e7ocuklarla arkada\u015fl\u0131k kurar ve toplant\u0131 saatleri ve yerleri d\u00fczenleyerek cinsel arzular\u0131n\u0131 yerine getirebilirler14. Pedofili, bir\u00e7ok altta yatan fakt\u00f6r\u00fc olan kompleks bir hastal\u0131kt\u0131r.\u00a0Bunlar, beynin geli\u015fimindeki bozukluklardan, \u00e7ocukken cinsel istismara u\u011frama veya tecav\u00fcz gibi belirli travmatik deneyimlere kadar de\u011fi\u015fkenlik g\u00f6sterir. Pedofili i\u00e7in kesin bir tedavi olmamas\u0131na ra\u011fmen, bu hastal\u0131\u011fa\u00a0sahip ki\u015filerin d\u00fcrt\u00fc ve davran\u0131\u015flar\u0131n\u0131 denetlemelerine y\u00f6nelik \u00f6nlemler al\u0131nabilir.\u00a0Toplumun bu hastal\u0131\u011f\u0131n\u00a0ve g\u00fcnl\u00fck ya\u015famdaki yayg\u0131nl\u0131\u011f\u0131n\u0131n daha fazla fark\u0131nda olmas\u0131 gerekiyor. \u00c7ocuklarla me\u015fgul olan herkes pedofili de\u011fildir, ancak pedofillerin ya\u015fam\u0131n \u00e7e\u015fitli alanlar\u0131ndaki uzant\u0131lar\u0131 d\u00fc\u015f\u00fcnd\u00fc\u011f\u00fcm\u00fczden \u00e7ok daha fazlad\u0131r.", "tags": ["beyin", "\u00e7ocuklar (pedagoji & pediatri)", "Obsesif-kompulsif (Saplant\u0131sal-d\u00fcrt\u00fcsel) bozukluk", "\u015fiddet", "su\u00e7bilim (kriminoloji)", "zihinsel hastal\u0131klar (psikopatoloji)", "zorbal\u0131k"]},
{"source": "bilimfili.com", "url": "https://bilimfili.com/kucuk-cocuklar-saklanmak-konusunda-neden-iyi-degil/", "category": "psikoloji", "date": "20 Kas\u0131m 2016", "title": "\u00c7ocuklar Saklanmak Konusunda Neden \u0130yi De\u011fil?", "content": "D\u00fcnyan\u0131n her yan\u0131ndaki k\u00fc\u00e7\u00fck \u00e7ocuklar saklamba\u00e7 oynamaya bay\u0131l\u0131r. \u00c7ocuklar i\u00e7in birinin bak\u0131\u015flar\u0131ndan ka\u00e7mak ve kendini \u201cg\u00f6r\u00fcnmez\u201d yapmak heyecanl\u0131d\u0131r. Ancak geli\u015fimsel psikologlar\u0131n ve ebeveynlerin, \u00f6zellikle okul \u00f6ncesi \u00e7a\u011fdaki \u00e7ocuklarda s\u0131kl\u0131kla g\u00f6zlemledi\u011fi \u00e7ok ilgin\u00e7 bir olgu var: Saklanmakta son derece ba\u015far\u0131s\u0131zlar. Tuhaf bir \u015fekilde \u00e7o\u011fu zaman sadece y\u00fczlerini ya da g\u00f6zlerini elleriyle kapat\u0131yorlar ve v\u00fccutlar\u0131n\u0131n geri kalan k\u0131sm\u0131 apa\u00e7\u0131k ortadayken, kendilerini saklanm\u0131\u015f say\u0131yorlar. Bu i\u015fe yaramaz saklanma stratejisi, uzun bir s\u00fcre boyunca k\u00fc\u00e7\u00fck \u00e7ocuklar\u0131n b\u00fct\u00fcn\u00fcyle \u201cbenmerkezci\u201d (egosantrik) olmalar\u0131n\u0131n bir kan\u0131t\u0131 olarak yorumland\u0131. Psikologlar, okul \u00f6ncesi \u00e7ocuklar\u0131n kendi bak\u0131\u015f a\u00e7\u0131lar\u0131 ile bir ba\u015fkas\u0131n\u0131nkini ay\u0131rt edemedi\u011fini ileri s\u00fcrd\u00fc. Geleneksel bilgiye g\u00f6re \u00e7ocuklar kendi perspektiflerinin \u00f6tesine ge\u00e7emiyor ve di\u011fer herkesin d\u00fcnyay\u0131 kendileri gibi g\u00f6rd\u00fc\u011f\u00fcn\u00fc varsayma hatas\u0131na d\u00fc\u015f\u00fcyorlar. Yani psikologlar \u00e7ocuklar\u0131n g\u00f6zlerini kapayarak \u201csakland\u0131klar\u0131n\u0131\u201d, \u00e7\u00fcnk\u00fc kendi g\u00f6r\u00fc\u015flerini kapatman\u0131n ba\u015fkalar\u0131n\u0131nkini de kapataca\u011f\u0131n\u0131 sand\u0131klar\u0131n\u0131 belirtiyorlard\u0131. Fakat bili\u015fsel geli\u015fim psikolojisi alan\u0131nda s\u00fcrd\u00fcr\u00fclen ara\u015ft\u0131rmalar, \u00e7ocukluk benmerkezcili\u011fi kavram\u0131na ili\u015fkin ku\u015fkular uyand\u0131rmaya ba\u015flad\u0131. G\u00fcney Kaliforniya \u00dcniversitesi\u2019nde bulunan Geli\u015fen Zihinler Laboratuvar\u0131\u2018na al\u0131nan 2 ila 4 ya\u015flar\u0131 aras\u0131ndaki \u00e7ocuklar, s\u00f6z\u00fc edilen varsay\u0131mlar\u0131 s\u0131namak i\u00e7in g\u00f6zlemlendi. Elde edilen sonu\u00e7lara g\u00f6re ise \u00e7ocuklar\u0131n ba\u015far\u0131s\u0131z saklanma becerileri, onlar\u0131n benmerkezci do\u011falar\u0131n\u0131 yans\u0131tm\u0131yordu. \u00c7al\u0131\u015fmaya kat\u0131lan herbir \u00e7ocuk, kendi g\u00f6zlerini ya da kulaklar\u0131n\u0131 kendi elleri ile kapatan bir yeti\u015fkinle yanyana getirildi. Ard\u0131ndan \u00e7ocu\u011fa s\u0131ras\u0131yla yeti\u015fkini g\u00f6rebiliyor mu ve duyabiliyor mu diye soruldu. \u015ea\u015f\u0131rt\u0131c\u0131 bi\u00e7imde \u00e7ocuklar her iki soruyu da olumsuz yan\u0131tlad\u0131. Yeti\u015fkin a\u011fz\u0131n\u0131 kapatt\u0131\u011f\u0131nda da ayn\u0131s\u0131 oldu: Bu kez \u00e7ocuklar onunla konu\u015famayacaklar\u0131n\u0131 (ona bir \u015fey s\u00f6yleyemeyeceklerini) iddia ettiler. \u00c7ok say\u0131da kontrol deneyi, \u00e7ocuklar\u0131n kafas\u0131n\u0131n kar\u0131\u015fma ya da sorular\u0131 anlamama olas\u0131l\u0131klar\u0131n\u0131 devre d\u0131\u015f\u0131 b\u0131rakt\u0131. Sonu\u00e7lar a\u00e7\u0131kt\u0131: Gen\u00e7 kat\u0131l\u0131mc\u0131lar sorular\u0131 anlam\u0131\u015ft\u0131 ve onlardan ne istendi\u011fini kesinlikle kavram\u0131\u015flard\u0131. Verdikleri olumsuz yan\u0131tlar, di\u011fer insan\u0131n g\u00f6zleri, kulaklar\u0131 ve a\u011fz\u0131n\u0131n g\u00f6r\u00fclmesi engellendi\u011finde, o ki\u015finin g\u00f6r\u00fclemeyece\u011fi, duyulamayaca\u011f\u0131 ve onunla konu\u015fulamayaca\u011f\u0131 y\u00f6n\u00fcndeki samimi d\u00fc\u015f\u00fcncelerini yans\u0131t\u0131yordu. \u00d6nlerinde duran insan a\u00e7\u0131k\u00e7a g\u00f6r\u00fc\u015f alan\u0131 i\u00e7inde olmas\u0131na ra\u011fmen, onu alg\u0131layabildiklerini tam anlam\u0131yla reddediyorlard\u0131. Peki neden? Anla\u015f\u0131lan o ki, k\u00fc\u00e7\u00fck \u00e7ocuklar bir ki\u015finin di\u011ferini g\u00f6rebilmesi i\u00e7in kar\u015f\u0131l\u0131kl\u0131 g\u00f6z temas\u0131n\u0131 gerekli buluyor. D\u00fc\u015f\u00fcnceleri \u015fu ifadeye uygun d\u00fc\u015f\u00fcyor gibi g\u00f6r\u00fcn\u00fcyor: \u201cSadece sen beni g\u00f6r\u00fcyorsan ben de seni g\u00f6r\u00fcr\u00fcm. Ben seni g\u00f6remedi\u011fime g\u00f6re sen de beni g\u00f6remiyorsun.\u201d Yap\u0131lan \u00e7al\u0131\u015fmaya g\u00f6re, bir \u00e7ocu\u011fun saklanmak i\u00e7in ba\u015f\u0131na bir\u015fey ge\u00e7irme stratejisi, benmerkezcili\u011finin bir sonucu de\u011fil. Asl\u0131nda \u00e7ocuklar, bir ba\u015fkas\u0131 bu stratejiyi uygulad\u0131\u011f\u0131nda, i\u015fe yarad\u0131\u011f\u0131n\u0131 d\u00fc\u015f\u00fcn\u00fcyorlar. O halde \u00e7ocuklar\u0131n g\u00f6r\u00fcn\u00fcrl\u00fck kavram\u0131, kendi i\u00e7inde \u00e7ift y\u00f6nl\u00fcl\u00fck (\u0130ng.bidirectionality) d\u00fc\u015f\u00fcncesini bar\u0131nd\u0131r\u0131yor: \u0130ki insan g\u00f6z temas\u0131 kurmad\u0131\u011f\u0131 s\u00fcrece, birinin di\u011ferini g\u00f6rmesi olanaks\u0131zd\u0131r. Benmerkezcili\u011fin tersine, k\u00fc\u00e7\u00fck \u00e7ocuklar asl\u0131nda kar\u015f\u0131l\u0131kl\u0131 tan\u0131nmay\u0131 ve dikkate al\u0131nmay\u0131 zorunlu buluyor. \u00c7ocuklar\u0131n ileti\u015fim i\u00e7in kar\u015f\u0131l\u0131kl\u0131l\u0131\u011f\u0131 mutlak bir gereklilik olarak g\u00f6rmeleri, onlar\u0131n hi\u00e7 de benmerkezci olmad\u0131\u011f\u0131n\u0131 ortaya koyuyor. Okul \u00f6ncesi \u00e7ocuklar d\u00fcnyay\u0131 bir ba\u015fkas\u0131n\u0131n bak\u0131\u015f a\u00e7\u0131s\u0131ndan g\u00f6rmeyi ba\u015farmakla kalmay\u0131p, bu kapasitelerini gereksiz ve hatta yanl\u0131\u015f yarg\u0131lara g\u00f6t\u00fcren durumlara da uygulayabiliyorlar; kendi bak\u0131\u015f a\u00e7\u0131lar\u0131 s\u00f6z konusu oldu\u011funda sand\u0131klar\u0131 durum gibi. Bu hatal\u0131 \u00e7\u0131kar\u0131mlar (g\u00f6zlerini \u00f6rten insanlar\u0131n g\u00f6r\u00fclemeyece\u011fi gibi), \u00e7ocuklar\u0131n d\u00fcnya alg\u0131lar\u0131n\u0131n ba\u015fkalar\u0131 taraf\u0131ndan ne kadar fazla etkilendi\u011fini a\u00e7\u0131\u011fa \u00e7\u0131kar\u0131yor. \u00c7ocuklar\u0131n g\u00f6r\u00fcn\u00fc\u015fte ak\u0131ld\u0131\u015f\u0131 olan saklanma bi\u00e7imleri ve deneyde verdikleri olumsuz yan\u0131tlar, onlar\u0131n birisiyle ileti\u015fimleri \u00e7ift y\u00f6nl\u00fc olmad\u0131\u011f\u0131 takdirde, o ki\u015fiyle ileti\u015fim kuramayacaklar\u0131n\u0131 hissettiklerini g\u00f6steriyor. Benim sana bakmam yeterli de\u011fil, senin de bana bakman gerekli; birbirimizle e\u015fit\u00e7e ileti\u015fim kurabilmeliyiz. \u0130leride yap\u0131lacak deneylerde, \u00e7ocuklar\u0131n saklanma davran\u0131\u015flar\u0131n\u0131n laboratuvarda do\u011frudan s\u0131nanmas\u0131 ve saklanma konusunda \u201cba\u015far\u0131s\u0131z\u201d olan \u00e7ocuklar\u0131n oyun ve konu\u015fma s\u0131ras\u0131nda \u201cba\u015far\u0131l\u0131\u201d \u00e7ocuklardan daha fazla kar\u015f\u0131l\u0131kl\u0131l\u0131\u011f\u0131 \u00f6nemseyip \u00f6nemsemedi\u011finin ayd\u0131nlat\u0131lmas\u0131 planlan\u0131yor. Ayr\u0131ca bu deneylerin, geli\u015fimin ba\u015flar\u0131nda tipik olmayan davran\u0131\u015flar sergileyen \u00e7ocuklar \u00fczerinde de yap\u0131lmas\u0131 d\u00fc\u015f\u00fcn\u00fcl\u00fcyor. \u015eimdilik elde edilen bulgular, \u00e7ocuklar\u0131n bireyler aras\u0131ndaki kar\u015f\u0131l\u0131kl\u0131 etkile\u015fime ili\u015fkin do\u011fal isteklerini vurguluyor. Sadece bak\u0131p g\u00f6rebildikleri de\u011fil, ayn\u0131 zamanda kendilerine bakmakta olan ki\u015filerle ileti\u015fim kurmak istiyor ve hatta bunun tek yol oldu\u011funu d\u00fc\u015f\u00fcn\u00fcyorlar.", "tags": ["\u00e7ocuklar (pedagoji & pediatri)", "g\u00f6z temas\u0131"]},
{"source": "bilimfili.com", "url": "https://bilimfili.com/kopekler-ve-maymunlar-insanlari-yardimsever-davranislarina-gore-yargiliyor/", "category": "psikoloji", "date": "15 \u015eubat 2017", "title": "K\u00f6pekler ve Maymunlar, \u0130nsanlar\u0131 Yard\u0131msever Davran\u0131\u015flar\u0131na G\u00f6re Yarg\u0131l\u0131yor", "content": "Etraf\u0131n\u0131zdaki insanlar\u0131n \u00e7evrelerinde bulunan insanlara nas\u0131l davrand\u0131klar\u0131n\u0131 izlemeniz, onlar hakk\u0131nda belirli yarg\u0131lar olu\u015fturman\u0131za sebep olur. Peki, ayn\u0131 yakla\u015f\u0131m\u0131n k\u00f6pekler ve maymunlar taraf\u0131ndan da biz insanlara dair y\u00fcr\u00fct\u00fcld\u00fc\u011f\u00fcn\u00fc s\u00f6ylesek? Kas\u0131m 2017 tarihinde Neuroscience & Biobehavioral Reviews\u2019de yay\u0131mlanan bir ara\u015ft\u0131rma, evcil k\u00f6pek ve maymunlar\u0131n, ba\u015fkalar\u0131na yard\u0131m eden insanlara y\u00f6nelik bir tercih y\u00fcr\u00fctt\u00fcklerini ortaya koydu. Bu yakla\u015f\u0131m, ahlak bilincimizin k\u00f6kenine dair bir a\u00e7\u0131klama getirebilir. Bebeklerle yap\u0131lan ge\u00e7mi\u015f ara\u015ft\u0131rmalar, bir ya\u015f\u0131ndan itibaren, insanlar\u0131n di\u011fer insanlarla kurdu\u011fu etkile\u015fimlere ba\u011fl\u0131 olarak bir yarg\u0131lama davran\u0131\u015f\u0131 geli\u015ftirdiklerini ortaya koymu\u015ftu. Bu durum da \u00e7ocuklar\u0131n nas\u0131l davranmalar\u0131 gerekti\u011fine dair do\u011fumdan \u00f6nce \u00f6\u011frendikleri ahlaki bir tutumun var oldu\u011funu d\u00fc\u015f\u00fcnd\u00fcrt\u00fcyor. Kyoto \u00dcniversitesi\u2019den kar\u015f\u0131la\u015ft\u0131rmal\u0131 psikolog James Anderson ve beraberindeki ekip, ayn\u0131 sosyal de\u011ferlendirmenin di\u011fer t\u00fcrlerde de g\u00f6r\u00fcl\u00fcp g\u00f6r\u00fclmedi\u011fini ara\u015ft\u0131rd\u0131. \u0130lk olarak, kapu\u00e7in maymunlar\u0131n\u0131n yard\u0131msever insanlara dair bir tercih g\u00f6sterip g\u00f6stermedikleri test edildi. Y\u00fcr\u00fct\u00fclen deneylerde, kapu\u00e7in maymunlar\u0131na bir akt\u00f6r\u00fcn i\u00e7erisinde oyuncak olan bir kutuyu a\u00e7maya \u00e7al\u0131\u015ft\u0131\u011f\u0131 denemeler izletildi. Sonras\u0131nda, bu akt\u00f6r kutuyu yard\u0131m etmeyi kabul edebilecek ya da etmeyecek ikinci bir akt\u00f6re sundu. Her iki davran\u0131\u015f bi\u00e7imini de sergileyen ikinci akt\u00f6r ve kutuyu a\u00e7maya \u00e7al\u0131\u015fan birinci akt\u00f6r daha sonras\u0131nda maymuna yiyecek ikram etti. E\u011fer yard\u0131mla\u015fma i\u015fe yaram\u0131\u015fsa maymunun akt\u00f6rlerden hangisinin ikram etti\u011fi yiyece\u011fine y\u00f6nelik tercihinde herhangi bir farkl\u0131l\u0131k g\u00f6zlenmedi. Ancak e\u011fer istenilen yard\u0131m ikinci akt\u00f6r taraf\u0131ndan reddedilmi\u015fse, maymunun \u00e7o\u011funlukla kutuyu a\u00e7maya \u00e7al\u0131\u015fan birinci akt\u00f6r\u00fcn sundu\u011fu yiyece\u011fi kabul etti\u011fi g\u00f6r\u00fcld\u00fc. Ara\u015ft\u0131rma ekibi, ayn\u0131 zamanda, kapu\u00e7in maymunlar\u0131n\u0131n adalete y\u00f6nelik tutumlar\u0131n\u0131 da inceledi. Y\u00fcr\u00fct\u00fclen bu testte, iki akt\u00f6rden birine \u00fc\u00e7 adet top verildi. Maymun \u00f6n\u00fcnde ger\u00e7ekle\u015ftirilen senaryoda, Akt\u00f6r A, elinde \u00fc\u00e7 adet top tutan akt\u00f6r B\u2019den toplar\u0131 istiyor ve Akt\u00f6r B, elindeki toplar\u0131 Akt\u00f6r A\u2019ya vermeyi kabul ediyor. Sonras\u0131nda Akt\u00f6r B, verdi\u011fi toplar\u0131 geri istiyor ve Akt\u00f6r A, Akt\u00f6r B\u2019ye \u00fc\u00e7 topun hepsini vermeyi ya da hi\u00e7 top vermemeyi tercih ediyor. Maymunun tan\u0131kl\u0131\u011f\u0131nda ger\u00e7ekle\u015fen senaryonun ard\u0131ndan her iki akt\u00f6r de maymuna bir \u00f6d\u00fcl sunuyor. Maymunun davran\u0131\u015flar\u0131 izlendi\u011finde, e\u011fer Akt\u00f6r A, \u00fc\u00e7 topun hepsini Akt\u00f6r B\u2019ye geri vermi\u015fse maymunun sunulan \u00f6d\u00fcle dair tercihinde herhangi bir farkl\u0131l\u0131k g\u00f6zlenmedi. Ancak Akt\u00f6r A\u2019n\u0131n toplar\u0131 vermeyi reddetti\u011fi durumlarda, maymunun \u00e7o\u011funlukla Akt\u00f6r B\u2019nin verdi\u011fi \u00f6d\u00fcl\u00fc almay\u0131 kabul etti\u011fi g\u00f6r\u00fcld\u00fc. Ara\u015ft\u0131rmac\u0131lar, benzer deneyleri, sahibine yard\u0131m eden ya da bu yard\u0131m\u0131 reddeden insanlar\u0131n bulundu\u011fu denemeler \u015feklinde k\u00f6pekler \u00fczerinde y\u00fcr\u00fctt\u00fc. Bir kutuyu a\u00e7maya \u00e7al\u0131\u015fan sahibini g\u00f6zlemleyen k\u00f6pek, daha sonra sahibinin yan\u0131ndaki iki insan\u0131n yaln\u0131zca birinden kutuyu a\u00e7ma konusunda yard\u0131m istedi\u011fini izledi. Kurgulanan deneyde, yard\u0131m istenen ki\u015fi, bir denemede yard\u0131m\u0131 kabul ederken di\u011fer denemede ise yard\u0131m etmeyi reddediyordu. Ard\u0131ndan, t\u0131pk\u0131 kapu\u00e7in maymunu deneyinde oldu\u011fu gibi her iki ki\u015fi de k\u00f6pe\u011fe bir \u00f6d\u00fcl ikram ediyor. Yard\u0131m istenen akt\u00f6r, yard\u0131m etmeyi kabul etti\u011finde k\u00f6pe\u011fin sunulan \u00f6d\u00fclleri tercihinde herhangi bir farkl\u0131l\u0131k g\u00f6zlenmezken yard\u0131m istenen ki\u015fi yard\u0131m\u0131 reddettiyse k\u00f6pe\u011fin di\u011fer ki\u015finin sundu\u011fu \u00f6d\u00fcl\u00fc kabul etti\u011fi g\u00f6zlemlendi.\n Ara\u015ft\u0131rmac\u0131lar, elde edilen sonu\u00e7lara dayanarak k\u00f6pekler ve maymunlar\u0131n, insan bebeklerle benzer \u015fekilde sosyal de\u011ferlendirmeler olu\u015fturdu\u011funu d\u00fc\u015f\u00fcn\u00fcyor. E\u011fer ki biri anti-sosyal bir davran\u0131\u015f bi\u00e7imi g\u00f6steriyorsa bu durum bir t\u00fcr duygusal tepki ortaya \u00e7\u0131karabiliyor. Yap\u0131lan ge\u00e7mi\u015f ara\u015ft\u0131rmalar da do\u011fadaki maymunlar\u0131n, grubun hangi \u00fcyeleriyle i\u015fbirli\u011fi yapmay\u0131 tercih ettiklerine dair benzer karar verme s\u00fcrecini i\u015flettiklerini ortaya koymu\u015ftu. K\u00f6peklerin insanlarla olan uzun s\u00fcreli ili\u015fkisi, onlar\u0131n yaln\u0131zca k\u00f6peklerle olan davran\u0131\u015flar\u0131m\u0131za de\u011fil, di\u011fer insanlarla olan davran\u0131\u015flar\u0131m\u0131za da son derece hassas yakla\u015fan bir \u015fekilde evrimle\u015ftiklerini g\u00f6steriyor. \u00d6te yandan, bizim ahlak alg\u0131m\u0131z, di\u011fer insanlar\u0131n y\u00fcr\u00fctt\u00fc\u011f\u00fc bu tarz ilkel de\u011ferlendirmelerde k\u00f6k buluyor olabilir. Di\u011ferleri hakk\u0131nda de\u011ferlendirmelerde bulunabilme kapasitesi, bireylerin k\u00f6t\u00fc sosyal partnerleri d\u0131\u015flamas\u0131yla daha kompleks sosyal sistemlerin sa\u011flamla\u015fmas\u0131na yard\u0131mc\u0131 olmu\u015f olabilir. Bu d\u0131\u015flama, bireylerin yaln\u0131zca zararl\u0131 sosyal etkile\u015fimlerden kendilerini sak\u0131nmas\u0131na de\u011fil, ayn\u0131 zamanda k\u00f6t\u00fc davran\u0131\u015flar\u0131n sergilenmemesini de te\u015fvik etmi\u015f olabilir. Emory \u00dcniversitesi\u2019nden primatolog Frans de Waal\u2019e g\u00f6re, ahlak ve itibar aras\u0131nda g\u00fc\u00e7l\u00fc bir ba\u011f vard\u0131r. \u00d6te yandan bu ara\u015ft\u0131rmalar, maymunlar\u0131n ahlaki de\u011ferler sahibi canl\u0131lar olduklar\u0131n\u0131 g\u00f6stermiyor fakat imaj bazen itibar\u0131n yarat\u0131lmas\u0131nda son derece \u00f6nemlidir.", "tags": ["ahlak", "Et\u00e7iller tak\u0131m\u0131 (Carnivora)", "Eteneli-memeliler alts\u0131n\u0131f\u0131 (Eutheria)", "hayvan davran\u0131\u015flar\u0131 (etoloji)", "hayvanbilim (zooloji)", "k\u00f6pekgiller (kaninoloji)", "Memeliler s\u0131n\u0131f\u0131 (Mammalia)", "primatoloji"]},
{"source": "bilimfili.com", "url": "https://bilimfili.com/obsesif-kompulsif-bozuklugun-ustesinden-gelinemedigine-norolojik-bir-aciklama-getirilmis-olabilir/", "category": "psikoloji", "date": "14 Mart 2017", "title": "Obsesif-Kompulsif Bozuklu\u011fun Neden \u00dcstesinden Gelinemedi\u011fine Dair A\u00e7\u0131klama Getirilmi\u015f Olabilir", "content": "Obsesif-kompulsif\u00a0 bozuklu\u011fa (OKB, saplant\u0131-zorlant\u0131 bozuklu\u011fu) sahip insanlar\u0131n tekrarlayan eylem ve d\u00fc\u015f\u00fcnceleri, yani \u2018rit\u00fcelleri\u2019 g\u00fcvenli olan ve olmayan durumlar\u0131 birbirinden ay\u0131rmay\u0131 \u00f6\u011frenmekte ya\u015fad\u0131klar\u0131 g\u00fc\u00e7l\u00fckten kaynaklan\u0131yor olabilir. Beyin taramas\u0131na dayal\u0131 yeni bir \u00e7al\u0131\u015fma OKB\u2019ye sahip olan insanlarda beynin g\u00fcven sinyalleri g\u00f6nderen par\u00e7as\u0131n\u0131n daha az \u00e7al\u0131\u015ft\u0131\u011f\u0131n\u0131 ortaya koydu. OKB\u2019ye sahip insanlar tekrarlayan \u015fekilde belirli eylemleri yapmak (ellerini tekrar tekrar y\u0131kamak, oca\u011f\u0131 kapat\u0131p kapatmad\u0131\u011f\u0131n\u0131 kontrol etmek gibi) ya da belli d\u00fc\u015f\u00fcnceleri d\u00fc\u015f\u00fcnmek (a\u015f\u0131lamayan dinsel d\u00fc\u015f\u00fcnceler gibi) zorunda hissederler. \u0130leri derecede etkilenmi\u015f ki\u015filer bu zorlay\u0131c\u0131 \u2018rit\u00fceller\u2019 i\u00e7in her g\u00fcn saatlerini harcayabilirler. Hertfordshire Ortakl\u0131\u011f\u0131 \u00dcniversitesi\u2019nden Naomi Fineberg ve ekibi, bu davran\u0131\u015flar\u0131n k\u00f6kenini anlamak i\u00e7in\u00a0 yar\u0131s\u0131na yak\u0131n\u0131 OKB\u2019ye sahip olan 78 insan\u0131 k\u0131zg\u0131n y\u00fcz i\u00e7eren bir foto\u011fraftan korkmalar\u0131 i\u00e7in \u015fartlad\u0131lar. Ekip bunu fMRI beyin taray\u0131c\u0131s\u0131nda uzanan g\u00f6n\u00fcll\u00fclere foto\u011fraf\u0131 g\u00f6rd\u00fckleri s\u0131rada bileklerinden elektrik \u015foku vererek ger\u00e7ekle\u015ftirdi. Ard\u0131ndan ekip ayn\u0131 foto\u011fraf\u0131 elektrik \u015foku olmadan defalarca g\u00f6stererek \u015fartlanmay\u0131 ortadan kald\u0131rmaya \u00e7al\u0131\u015ft\u0131. G\u00f6n\u00fcll\u00fclerin foto\u011fraf\u0131 g\u00f6rd\u00fcklerinde ne kadar ter d\u00f6kt\u00fcklerine g\u00f6re de\u011ferlendiren ekip OKB\u2019ye sahip olmayan insanlar\u0131n g\u00f6rd\u00fckleri y\u00fczle elektrik \u015foku aras\u0131ndaki ili\u015fkiyi kesmeyi \u00f6\u011frendiklerini, ancak OKB\u2019ye sahip olanlar\u0131n korkmaya devam ettiklerini g\u00f6zlemlediler. OKB\u2019li insanlar\u0131n bozuklu\u011fa sahip olmayanlara g\u00f6re ventromedial prefrontal kortekslerinde daha az etkinlik vard\u0131, beynin bu b\u00f6lgesi g\u00fcvenlik ve \u00f6d\u00fclleri tahmin etme sinyalleri g\u00f6ndermekle ili\u015fkilidir. Fineberg\u2019e g\u00f6re \u00e7al\u0131\u015fmalar\u0131 OKB\u2019lilerin her zaman daha korkulu olmad\u0131\u011f\u0131n\u0131 g\u00f6steriyor, \u015fartlanman\u0131n ilk a\u015famas\u0131nda tepki olarak y\u00fczlerinde ger\u00e7ekle\u015fen terleme kontrol gurubuyla ayn\u0131yd\u0131. Ancak \u015fartlanma ortadan kald\u0131r\u0131l\u0131rken bozuklu\u011fa sahip olmayanlara g\u00f6re daha fazla terlediler. Bu a\u00e7\u0131klama neden s\u0131kl\u0131kla e\u011fer eylem ger\u00e7ekle\u015ftirilmezse bir \u015feylerin yanl\u0131\u015f gitme potansiyeli bulunan durumlar\u0131n OKB rit\u00fcellerini tetikledi\u011fine de bir cevap olu\u015fturuyor. \u00d6rne\u011fin oca\u011f\u0131 a\u00e7\u0131k b\u0131rakmak bir yang\u0131n ba\u015flatabilir. Fineberg\u2019e g\u00f6re bu saplant\u0131lar (obsesyonlar) \u00e7o\u011funlukla u\u00e7uk ka\u00e7\u0131k de\u011fil, \u00e7o\u011fu insan\u0131n ak\u0131lc\u0131 bir yakla\u015f\u0131mla anlayabilece\u011fi \u015feyler ancak abart\u0131lm\u0131\u015flar. Mesela tuvalete gittikten sonra ellerinizi y\u0131kama ihtiyac\u0131n\u0131z gibi. Al\u0131\u015ft\u0131rma ve tepki \u00f6nleme OKB tedavisinde s\u0131kl\u0131kla kullan\u0131lan bir tekniktir. Bu tedavi bi\u00e7imi hastay\u0131 e\u015flik eden rit\u00fcelleri yapmas\u0131na engel olarak tetikleyicilere maruz b\u0131rakmay\u0131 \u2013klozet kapa\u011f\u0131na dokunup daha sonra ellerini y\u0131kamas\u0131na engel olmak gibi- \u00a0i\u00e7erir. Ama\u00e7 hastan\u0131n k\u00f6t\u00fc bir \u015fey olmad\u0131\u011f\u0131n\u0131 \u00f6\u011frenmesidir. Ancak bu yakla\u015f\u0131mla baz\u0131 insanlar tekrarlayan davran\u0131\u015flar\u0131ndan kurtulmay\u0131 ba\u015farabilirken OKB\u2019lilerin yar\u0131s\u0131na yak\u0131n\u0131na hi\u00e7bir faydas\u0131 olmuyor. Fineberg\u2019e g\u00f6re yeni bulgular OKB hastalar\u0131n\u0131n bu yakla\u015f\u0131m\u0131 neden \u00e7ok zor buldu\u011funu ve \u00e7ok uzun s\u00fcrd\u00fc\u011f\u00fcn\u00fc a\u00e7\u0131klayabilir.\u00a0 Cambridge \u00dcniversitesi\u2019nden\u00a0 Annemieke Apergis-Schoute insanlara terapiye paralel olarak ila\u00e7 vermenin, rit\u00fcellerini ger\u00e7ekle\u015ftirmezlerse k\u00f6t\u00fc bir \u015fey olmayaca\u011f\u0131 ger\u00e7e\u011fine dikkat etmelerine yard\u0131m edece\u011fini s\u00f6yl\u00fcyor. \u00d6rne\u011fin \u00f6foriye yol a\u00e7an hal\u00fcsinojen mantarlarda (magic mushrooms) bulunan psilocybin etkin maddesi se\u00e7eneklerden birisi olabilir.  \u00c7evirideki terimler i\u00e7in kullan\u0131lan kaynak: T\u00fckel, R., & Demet, M. (2004). Anksiyete Bozukluklar\u0131 Tedavi K\u0131lavuzu. In R. T\u00fckel (Ed.), Anksiyete Bozukluklar\u0131 Tedavi K\u0131lavuzu (pp. 115-155). Ankara: T\u00fcrkiye Psikiyatri Derne\u011fi Yay\u0131nlar\u0131.\nkullanabilirsiniz.", "tags": ["Obsesif-kompulsif (Saplant\u0131sal-d\u00fcrt\u00fcsel) bozukluk", "zihinsel hastal\u0131klar (psikopatoloji)"]},
{"source": "bilimfili.com", "url": "https://bilimfili.com/karmasik-dunyada-basit-dusunmek-felakete-goturebilir/", "category": "psikoloji", "date": "2 Mart 2017", "title": "Karma\u015f\u0131k D\u00fcnyada Basit D\u00fc\u015f\u00fcnmek Felakete G\u00f6t\u00fcrebilir", "content": "Kar\u0131ncalar basit canl\u0131lard\u0131r. Basit kurallarla ya\u015farlar: E\u011fer bir par\u00e7a yiyecek g\u00f6r\u00fcrsen, onu al ve ta\u015f\u0131; e\u011fer bir yiyecek y\u0131\u011f\u0131n\u0131 g\u00f6r\u00fcrsen, ta\u015f\u0131d\u0131\u011f\u0131n \u015feyi oraya b\u0131rak. Bu tarz bir basit davran\u0131\u015ftan, bir kar\u0131nca kolonisi ortaya \u00e7\u0131kar. Biz insanlar da kar\u0131ncalar gibiyizdir. B\u00fct\u00fcn karma\u015f\u0131kl\u0131\u011f\u0131m\u0131za kar\u015f\u0131n, d\u00fcnyaya basit bi\u00e7imlerde tepki veririz. \u0130\u00e7erisinde bulundu\u011fumuz d\u00fcnya son derece karma\u015f\u0131kt\u0131r, fakat bu karma\u015f\u0131kl\u0131kla\u00a0ba\u015fa \u00e7\u0131kma yetimiz s\u0131n\u0131rl\u0131d\u0131r. Karma\u015fay\u0131 g\u00f6rmezden gelmek ya da onu saklamak ad\u0131na basit \u00e7\u00f6z\u00fcmler arar\u0131z. Sonu\u00e7 olarak da eylemlerimizin genellikle istenmeyen yan etkileri olu\u015fur. Bu durum da istenmeyen e\u011filimler, kazalar ve fel\u00e2ketler ortaya \u00e7\u0131kar\u0131r. Duyular\u0131m\u0131z, s\u00fcrekli olarak beynimizin i\u015fleyebilece\u011finden \u00e7ok daha fazla veri ile adeta bombard\u0131mana maruz kal\u0131r. Duyusal sistemlerimiz, bu veri yo\u011funlu\u011funu filtreleyerek \u00e7evremizi anlaml\u0131 bir \u015fekilde yorumlamam\u0131z\u0131 sa\u011flar. Dahas\u0131, k\u0131sa s\u00fcreli haf\u0131zam\u0131z\u0131n s\u0131n\u0131rlar\u0131, basitle\u015ftirme ihtiyac\u0131m\u0131z\u0131 kolayla\u015ft\u0131r\u0131r. Psikolog George Miller taraf\u0131ndan yap\u0131lan bir ara\u015ft\u0131rmada, k\u0131sa s\u00fcreli haf\u0131zam\u0131z\u0131n tek seferde yaln\u0131zca birka\u00e7 bilgi y\u0131\u011f\u0131n\u0131n\u0131 i\u015fleyebildi\u011fi ortaya koyulmu\u015ftur (7+-2 kural\u0131). \u00d6rne\u011fin bir dizi rastgele harf verildi\u011finde, tek seferde muhtemelen bu harflerden yaln\u0131zca yedisini hat\u0131rlayabilirsiniz; fakat harfler \u2013kelimeler gibi\u2013 tan\u0131mlanabilir y\u0131\u011f\u0131nlar halinde verildi\u011finde \u00e7ok daha fazla say\u0131da harfi hat\u0131rlayabilirsiniz. Telefon numaralar\u0131n\u0131n \u00f6zg\u00fcn olan k\u0131s\u0131mlar\u0131n\u0131n yedi haneli olmas\u0131 da bu kural \u00e7er\u00e7evesindedir (0XXX 123 45 67). Beynimiz, karma\u015fa ile ba\u015fa \u00e7\u0131kmak i\u00e7in \u00f6nemliyi \u00f6nemsizden ay\u0131rt etme ve gereksiz detaylar\u0131 filtreleme kapasitesine sahiptir. Girdi\u011finiz yerin d\u00f6rt duvar\u0131, bir zemini ve tavan\u0131 oldu\u011funu g\u00f6rd\u00fc\u011f\u00fcn\u00fczde, bir odaya girdi\u011finizi anlars\u0131n\u0131z ve detaylar\u0131 g\u00f6rmezden gelebilirsiniz. \u0130\u015fte bu durum, bili\u015fsel psikolog Jean Piaget\u00a0taraf\u0131ndan benzer durumlara cevap vermeyi \u00f6\u011frendi\u011fimiz temel bir zihinsel y\u00f6ntem olarak \u201c\u015fema\u201d \u015feklinde\u00a0tan\u0131mlan\u0131r. Birey olarak, hayat\u0131m\u0131zdaki karma\u015fa ile onu gizleyerek ya da g\u00f6rmezden gelerek ba\u015fa \u00e7\u0131kmaya \u00e7al\u0131\u015f\u0131r\u0131z. Zihinsel \u015femalar\u0131m\u0131z ise bu durumun bir bi\u00e7imidir. Al\u0131\u015fkanl\u0131klar\u0131m\u0131z ise bir di\u011feridir. Ayr\u0131ca geleneksel yarg\u0131lar\u0131 kullanarak karma\u015f\u0131k karar verme durumumuzu basitle\u015ftiririz. Bu durum, basit g\u00f6z karar\u0131 hesaplamalar\u0131 takip etmeyi, g\u00fcvendi\u011fimiz ya da sayg\u0131 duydu\u011fumuz bir insan\u0131n tavsiyelerini dinlemeyi ve kendimizi ait hissetti\u011fimiz bir grubun ya da toplulu\u011fun inan\u00e7 ve tutumlar\u0131n\u0131 benimsemeyi i\u00e7erir. Toplum, karma\u015fay\u0131 idare edebilmenin olduk\u00e7a fazla say\u0131da y\u00f6ntem ve yoluna sahiptir. \u00d6rne\u011fin b\u00fcy\u00fck organizasyonlarda hiyerar\u015fik olarak b\u00f6l\u00fcnmelere neden olan \u201cb\u00f6l-y\u00f6net\u201d yakla\u015f\u0131m\u0131 olduk\u00e7a yayg\u0131n g\u00f6r\u00fclen bir y\u00f6ntemdir. B\u00f6ylelikle birimlere ayr\u0131larak karma\u015fan\u0131n \u00fcstesinden gelme durumu daha basite indirgenmi\u015f olur. Bir di\u011fer y\u00f6ntem ise s\u0131n\u0131rland\u0131rmalard\u0131r. \u00d6rne\u011fin yasalar, trafik kurallar\u0131 ve reklam standartlar\u0131 gibi, hepsi de potansiyel olarak zararl\u0131 etkile\u015fimlerin ortaya \u00e7\u0131kmas\u0131n\u0131 s\u0131n\u0131rland\u0131r\u0131r. Bir ev mimarisi, ya\u015fam alan\u0131n\u0131 yemek, yatak, oturma ve di\u011fer aktiviteler i\u00e7in ayr\u0131 odalara b\u00f6ler. \u00c7evremizdeki d\u00fcnya bekledi\u011fimiz \u015fekilde i\u015fledi\u011fi\u00a0s\u00fcrece sadelik faydal\u0131d\u0131r. Ne var ki d\u00fcnyam\u0131z olduk\u00e7a karma\u015f\u0131kt\u0131r. Dahas\u0131 bizim onu tan\u0131mlarken kulland\u0131\u011f\u0131m\u0131z zihinsel modellerden hatta bilimsel modellerden bile \u00e7ok daha karma\u015f\u0131k olabilir. \u00d6zellikle de ko\u015fullar de\u011fi\u015fti\u011finde, g\u00f6zden ka\u00e7\u0131r\u0131lan etkiler bir modelin ba\u015far\u0131s\u0131zl\u0131\u011f\u0131na neden olabilir: Ki\u015fisel e\u015fyalar\u0131n\u0131z\u0131 \u2013mesela anahtarlar\u0131n\u0131z\u0131\u2013 her zamanki yerine koymad\u0131\u011f\u0131n\u0131zda olanlar\u0131 d\u00fc\u015f\u00fcn\u00fcn. Anahtarlar\u0131n\u0131z\u0131n bulundu\u011fu yer de\u011fi\u015fti\u011finde \u201cmodellemeniz\u201d \u00e7\u00f6ker ve uzunca bir aray\u0131\u015fa girebilirsiniz. De\u011fi\u015fen ko\u015fullar, ayn\u0131 zamanda da \u00e7o\u011funlukla kazalar\u0131n ortaya \u00e7\u0131kmas\u0131n\u0131n alt\u0131ndaki nedendir.\u00a0Havac\u0131l\u0131\u011f\u0131n tarihi, artan g\u00fcvenli\u011fine ra\u011fmen beklenmedik ko\u015fullar\u0131n ortaya \u00e7\u0131kmaya devam etti\u011fini ve fel\u00e2kete neden oldu\u011funu g\u00f6steriyor. Yeni teknolojiler, genellikle hayat\u0131m\u0131z\u0131 kolayla\u015ft\u0131rma \u00fczerine kuruludur; fakat ka\u00e7\u0131n\u0131lmaz olarak da toplum \u00fczerinde yan etkiler olu\u015fturur. \u00d6rne\u011fin emekten tasarruf sa\u011flayan cihazlar\u0131n eve girmesi, \u00e7ekirdek ailenin \u00e7\u00f6k\u00fc\u015f\u00fc gibi baz\u0131 toplumsal de\u011fi\u015fikliklerin basamaklar\u0131n\u0131 olu\u015fturuyor. Karma\u015f\u0131k problemlere \u00e7\u00f6z\u00fcm \u00fcretmek i\u00e7in ya\u015fam\u0131\u00a0ba\u015fkalar\u0131na g\u00fcvenmeye y\u00f6nlendirmek basitle\u015ftirici bir unsurdur. Bu y\u00fczden de dan\u0131\u015fmanlar\u0131n, uzmanlar\u0131n veya siyasi liderlerin toplumun sorunlar\u0131na cevap verdiklerini varsay\u0131yoruz. Karma\u015f\u0131kl\u0131\u011f\u0131 anlama konusundaki yetersizli\u011fimiz, bir duruma y\u00f6nelik herhangi bir de\u011ferli \u00e7\u00f6z\u00fcm\u00fcn basit olmas\u0131 gerekti\u011fine inanmam\u0131z\u0131 sa\u011flamaktad\u0131r.\u00a0Bu tutum, belki de bug\u00fcn bilime ve bilimsel d\u00fc\u015f\u00fcnceye dair\u00a0geni\u015f bir toplam\u0131n g\u00f6rmezden gelme davran\u0131\u015f\u0131n\u0131 a\u00e7\u0131klamaktad\u0131r. \u00c7\u00fcnk\u00fc bilim, genel n\u00fcfusun anlayabilece\u011finden \u00e7ok daha teknik ve karma\u015f\u0131k\u00a0hale gelmi\u015ftir. Dolay\u0131s\u0131yla \u00f6zellikle de bilimin bulgular\u0131 ho\u015fa gitmeyen bir bi\u00e7imde oldu\u011funda insanlar genellikle bilimin mesajlar\u0131n\u0131 g\u00f6rmezden geliyor ya da reddediyor. Herhangi bir de\u011fi\u015fiklik, insan hayat\u0131na karma\u015fa getirir. Baz\u0131 insanlar, karma\u015f\u0131k\u00a0meselelerle kar\u015f\u0131 kar\u015f\u0131ya olmak yerine\u00a0onlar\u0131 reddetmeye do\u011fru y\u00f6nelirler, dolay\u0131s\u0131yla da de\u011fi\u015fimin olmad\u0131\u011f\u0131 ve hayatlar\u0131n\u0131n her zaman oldu\u011fu gibi devam edebildi\u011fi daha basit bir gelece\u011fe inanmay\u0131 tercih ederler. G\u00fcn\u00fcm\u00fcz d\u00fcnyas\u0131 s\u00fcrekli ve h\u0131zl\u0131 bir de\u011fi\u015fim halindedir. Ekonomik ili\u015fkiler, s\u0131n\u0131fsal \u00e7eli\u015fkiler, politik \u00e7alkant\u0131lar, \u00e7evresel tehditler ve yeni teknolojideki patlamalar olduk\u00e7a karma\u015f\u0131kt\u0131r ve toplumsal bir alt\u00fcst olu\u015f ihtimallerini b\u00fcnyesinde bar\u0131nd\u0131rmaktad\u0131r. Bu a\u00e7\u0131dan bak\u0131nca, \u00fclkemizin son y\u0131llar\u0131n\u0131, geni\u015f bir toplam a\u00e7\u0131s\u0131ndan basitlik tutkusunun bir yans\u0131mas\u0131 olarak de\u011ferlendirmek m\u00fcmk\u00fcnd\u00fcr. Peki, post-ger\u00e7eklik ve sahte-bilim \u00e7a\u011f\u0131nda, ne yapabilirsiniz? Her zamankinden daha \u00e7ok, basit sloganlar\u0131 ele\u015ftirmeden ve sorgulamadan takip etme tutumundan ka\u00e7\u0131nmal\u0131s\u0131n\u0131z.\u00a0Her \u015feyden \u00f6nce karma\u015f\u0131kl\u0131\u011f\u0131n, \u015feyler aras\u0131ndaki ba\u011flant\u0131lar\u0131n zenginli\u011finden kaynakland\u0131\u011f\u0131n\u0131 akl\u0131n\u0131zdan \u00e7\u0131karmay\u0131n.\u00a0Daha geni\u015f ba\u011flam\u0131 g\u00f6rmezden gelmek, eylemlerin ve fikirlerin yan etkilerini g\u00f6z \u00f6n\u00fcne almamak bizi tehlikeye atacakt\u0131r.", "tags": ["bellek (haf\u0131za)", "beyin", "d\u00fc\u015f\u00fcnceler", "sahte bilim"]},
{"source": "bilimfili.com", "url": "https://bilimfili.com/bilincalti-bilgiler-bilincli-kararlarimizi-etkiler-mi/", "category": "psikoloji", "date": "25 Mart 2017", "title": "Bilin\u00e7alt\u0131 Bilgiler Bilin\u00e7li Kararlar\u0131m\u0131z\u0131 Etkiler mi?", "content": "Bilin\u00e7alt\u0131m\u0131zda i\u015flenen bilgi biz fark\u0131nda olmasak da kararlar\u0131m\u0131z\u0131 de\u011fi\u015ftirebilir mi? Olduk\u00e7a tart\u0131\u015fmal\u0131 bir konu olsa da baz\u0131 ara\u015ft\u0131rmalar bunun m\u00fcmk\u00fcn oldu\u011funu g\u00f6steriyor.\nSydney\u2019deki University of New South Wales\u2019den ara\u015ft\u0131rmac\u0131lar taraf\u0131ndan y\u00fcr\u00fct\u00fclen bir \u00e7al\u0131\u015fmada, bilin\u00e7alt\u0131ndaki bilginin asl\u0131nda karar verme s\u00fcre\u00e7lerimizi etkileyebildi\u011fine dair g\u00fc\u00e7l\u00fc deliller sa\u011fl\u0131yor. Tecr\u00fcbelerden \u00f6\u011frenmenin karar vermeyi etkiledi\u011fini biliyoruz. \u00d6rne\u011fin, otomobil kullanmay\u0131 \u00f6\u011frenirken, s\u00fcr\u00fc\u015f an\u0131ndaki her karar\u0131m\u0131za dair hiper d\u00fczeyde fark\u0131ndal\u0131k g\u00f6steririz. Fakat s\u00fcr\u00fc\u015f hakk\u0131ndaki bilgimiz geli\u015ftik\u00e7e, s\u00fcr\u00fc\u015f an\u0131nda ilk \u00f6\u011frenme halimize k\u0131yasla daha az bir dikkate ihtiya\u00e7 duyar\u0131z ve s\u00fcr\u00fc\u015f\u00fcm\u00fcz neredeyse \u00e7ok az \u00e7aba gerektirir bir hal al\u0131r. Yap\u0131lan ara\u015ft\u0131rmalarda, kompleks kararlar verirken, bilin\u00e7d\u0131\u015f\u0131 d\u00fc\u015f\u00fcncenin, aktif d\u00fc\u015f\u00fcnme s\u00fcrecine odaklanmaktan daha iyi oldu\u011funu ileri s\u00fcr\u00fcl\u00fcyor [1],[2],[3]. Bu \u00fc\u00e7 ara\u015ft\u0131rmadaki kat\u0131l\u0131mc\u0131lara, farkl\u0131 senaryolar (\u00f6rne\u011fin; hepsi kiral\u0131k olan farkl\u0131 apartmanlar) hakk\u0131nda bilgiler verilerek, kat\u0131l\u0131mc\u0131lardan en iyi se\u00e7ene\u011fi se\u00e7meleri istendi. Kat\u0131l\u0131mc\u0131lardan birka\u00e7 dakikal\u0131k dikkat da\u011f\u0131t\u0131c\u0131ya maruz kalan grubun, dikkat da\u011f\u0131t\u0131c\u0131ya maruz kalmayan ya da bilin\u00e7li bir d\u00fc\u015f\u00fcnme s\u00fcreci i\u015fleten gruba k\u0131yasla sunulan tercihler aras\u0131nda daha iyi se\u00e7imler yapt\u0131\u011f\u0131 g\u00f6r\u00fcld\u00fc. Fakat bu ara\u015ft\u0131rmalarda, ara\u015ft\u0131rma ekipleri sunulan bilgi miktar\u0131n\u0131 sabit tuttuklar\u0131ndan, ne kadarl\u0131k bir istemsiz d\u00fc\u015f\u00fcnme s\u00fcrecinin i\u015fletildi\u011fini belirlemek ise olduk\u00e7a zor. \u00d6te yandan, ara\u015ft\u0131rmac\u0131lar kat\u0131l\u0131mc\u0131lar\u0131n dikkat da\u011f\u0131tma an\u0131ndaki bilin\u00e7li fark\u0131ndal\u0131klar\u0131n\u0131 kontrol alt\u0131nda tutmad\u0131, dolay\u0131s\u0131yla dikkat da\u011f\u0131tma an\u0131nda kat\u0131l\u0131mc\u0131lar\u0131n kafalar\u0131nda ne oldu\u011funu bilmiyoruz. Dahas\u0131, devam eden ba\u015fka \u00e7al\u0131\u015fmalarda da ayn\u0131 sonu\u00e7lar al\u0131namad\u0131 [4], [5]. University of New South Wales\u2019den ara\u015ft\u0131rmac\u0131lar ise,\u00a0bu s\u0131n\u0131rlamay\u0131, kat\u0131l\u0131mc\u0131lar\u0131n bilin\u00e7li ve bilin\u00e7siz i\u015flemeleri s\u0131ras\u0131nda ilgili bilginin miktar\u0131n\u0131 kontrol etmelerine izin veren \u00f6zg\u00fcn ve yeni bir g\u00f6rev geli\u015ftirerek ara\u015ft\u0131rmaya \u00e7al\u0131\u015ft\u0131lar [6].\nBu yeni g\u00f6revde, kat\u0131l\u0131mc\u0131lara, \u00e7o\u011funlu\u011fu sa\u011fa-sola hareket eden noktalar g\u00f6sterildi. A\u015fa\u011f\u0131da g\u00f6rd\u00fc\u011f\u00fcn\u00fcz bu animasyon, kat\u0131l\u0131mc\u0131n\u0131n tek g\u00f6z\u00fcyle izlemesine izin verilerek, kat\u0131l\u0131mc\u0131dan g\u00fcr\u00fclt\u00fcl\u00fc uyarandaki hareketin y\u00f6n\u00fcn\u00fc m\u00fcmk\u00fcn olan en k\u0131sa s\u00fcrede ve do\u011fru \u015fekilde tahmin etmesi istendi. Fakat \u00f6ncesinde, ara\u015ft\u0131rmac\u0131lar, kat\u0131l\u0131mc\u0131lara baz\u0131 bilin\u00e7 d\u0131\u015f\u0131 bilgiler verdiler. K\u0131sa bir s\u00fcre boyunca da kat\u0131l\u0131mc\u0131lar\u0131; tek g\u00f6zleriyle bakmalar\u0131n\u0131 istedikleri sa\u011fa-sola do\u011fru\u00a0rastgele hareket eden noktalarla ba\u015fba\u015fa b\u0131rakt\u0131lar. G\u00f6zlerin birisine izletilen bu parlak renkli hareket eden noktalar\u0131n bulundu\u011fu k\u0131sa g\u00f6sterimle, kat\u0131l\u0131mc\u0131lar\u0131n as\u0131l uyarana dair bilin\u00e7li fark\u0131ndal\u0131klar\u0131 engellendi.  Deneyler sonucunda, bilin\u00e7 d\u0131\u015f\u0131 bilginin kat\u0131l\u0131mc\u0131lar\u0131n kararlar\u0131n\u0131 etkiledi\u011fi g\u00f6r\u00fcld\u00fc. Ara\u015ft\u0131rmac\u0131lar, bilin\u00e7 d\u0131\u015f\u0131 bilginin g\u00f6sterilme s\u00fcresi uzad\u0131k\u00e7a, kat\u0131l\u0131mc\u0131lar\u0131n kararlar\u0131nda daha tutarl\u0131 olduklar\u0131 bulgusuna ula\u015ft\u0131lar. Bu da bilin\u00e7 d\u0131\u015f\u0131 bilginin zamanla y\u0131\u011f\u0131ld\u0131\u011f\u0131n\u0131 ve\u00a0karar hassasiyetini de\u011fi\u015ftirmek i\u00e7in bilin\u00e7li bilgilerle b\u00fct\u00fcnle\u015fti\u011fini g\u00f6steriyor. Ge\u00e7mi\u015f ara\u015ft\u0131rmalarda, tutarl\u0131 yarg\u0131lar\u0131n genellikle kararlardaki \u00f6zg\u00fcvenle ba\u011flant\u0131l\u0131 oldu\u011fu bulgusuna ula\u015f\u0131lm\u0131\u015ft\u0131. Fakat bu ara\u015ft\u0131rmada, kat\u0131l\u0131mc\u0131lar\u0131n kararlar\u0131ndaki \u00f6zg\u00fcvenlerinin ayn\u0131 paralelde bir art\u0131\u015fa sebep olmad\u0131\u011f\u0131 g\u00f6r\u00fcld\u00fc. \u00d6te yandan kat\u0131l\u0131mc\u0131lar daha iyi bir karar verdiklerinin fark\u0131nda de\u011fildiler. Elde edilen b\u00fct\u00fcn bu deliller, fark\u0131nda olmad\u0131\u011f\u0131m\u0131z bilgileri i\u015fleyebildi\u011fimizi ve bu bilgileri kararlar\u0131m\u0131z\u0131n tutarl\u0131l\u0131\u011f\u0131n\u0131 artt\u0131rmada ya da azaltmada kullanabildi\u011fimizi g\u00f6steriyor.\u00a0Fakat biz bu bilgilere sahip oldu\u011fumuzun veya kararlar\u0131m\u0131z\u0131 etkiledi\u011finin fark\u0131nda de\u011filiz. \u00d6te yandan, ara\u015ft\u0131rmac\u0131lar bilin\u00e7li bilgileri vermeyi atlad\u0131\u011f\u0131nda ve bunun yerine rastgele hareket eden noktalar g\u00f6sterdi\u011finde, bilin\u00e7siz bilgilerin kat\u0131l\u0131mc\u0131lar i\u00e7in hi\u00e7bir faydas\u0131n\u0131n olmad\u0131\u011f\u0131 g\u00f6r\u00fcld\u00fc. Bu da ge\u00e7mi\u015f \u00e7al\u0131\u015fmalar\u0131n aksine, bilin\u00e7 d\u0131\u015f\u0131 bilginin i\u015flenmesinin s\u0131n\u0131rl\u0131 oldu\u011funu ve bilin\u00e7li i\u015flemeyle bir uyum g\u00f6stermedi\u011fini ortaya koyuyor. G\u00f6r\u00fcn\u00fc\u015fe g\u00f6re, bilin\u00e7 alt\u0131 bilgi kararlar\u0131n tutarl\u0131l\u0131\u011f\u0131n\u0131n artt\u0131rmada kullan\u0131labilir, fakat, bunun bilin\u00e7li i\u015fleme ve karar verme kadar iyi olmad\u0131\u011f\u0131n\u0131 s\u00f6ylemeliyiz.", "tags": ["beyin", "bilin\u00e7", "bilin\u00e7alt\u0131", "d\u00fc\u015f\u00fcnceler", "karar verme mekanizmas\u0131"]},
{"source": "bilimfili.com", "url": "https://bilimfili.com/babalarin-cocuk-gelisimindeki-rolleri-cok-onemli/", "category": "psikoloji", "date": "19 Mart 2017", "title": "Babalar\u0131n \u00c7ocuk Geli\u015fimindeki Rolleri \u00c7ok \u00d6nemli", "content": "Michigan State University`den bir grup akademisyenin yapm\u0131\u015f oldu\u011fu ara\u015ft\u0131rman\u0131n bulgular\u0131na g\u00f6re, babalar; \u00e7ocuklar\u0131n\u0131n bebeklikten ilkokul be\u015finci s\u0131n\u0131fa kadar olan d\u00f6nemdeki dil ve bili\u015fsel geli\u015fimlerinde \u015fa\u015f\u0131rt\u0131c\u0131 bir \u015fekilde b\u00fcy\u00fck bir rol oynuyor. Early Childhood Research Quarterly ve Infant and Child Development\u00a0 dergilerinde \u00e7evrimi\u00e7i\u00a0olarak yay\u0131nlanan ara\u015ft\u0131rma sonu\u00e7lar\u0131; \u00e7ocuklar\u0131n geli\u015fimsel \u00e7\u0131kt\u0131lar\u0131nda, babalar\u0131n \u00e7ocuklar\u0131n\u0131n belli geli\u015fim d\u00f6nemlerindeki \u00f6nemine dair sa\u011flam deliller sa\u011flarken,\u00a0erken \u00e7ocukluk d\u00f6nemi e\u011fitim programlar\u0131n\u0131n; anne ve babalar\u0131n \u00e7ocuklar\u0131n\u0131n geli\u015fim s\u00fcrecinde aktif olmas\u0131 gerekti\u011fi \u00f6nerisini de destekliyor. Ge\u00e7mi\u015f ara\u015ft\u0131rmalar, babalar\u0131n \u00e7ocuklar\u0131n\u0131n geli\u015fimleri \u00fczerinde do\u011frudan\u00a0bir etkiye sahip olmad\u0131\u011f\u0131n\u0131 ve \u00e7ocuklar\u0131n geli\u015fimlerini as\u0131l etkileyenin anneler oldu\u011funu g\u00f6steriyordu. Ara\u015ft\u0131rma ekibinden Do\u00e7. Dr. Claire Valloton, s\u00f6z konusu ara\u015ft\u0131rmaya dair, babalar\u0131n hem k\u0131sa hem de uzun vadede \u00e7ocuklar\u0131 \u00fczerinde do\u011frudan bir etki sahibi olduklar\u0131n\u0131\u00a0ileri s\u00fcr\u00fcyor. Ara\u015ft\u0131rmada, ABD\u2019nin 17 farkl\u0131 b\u00f6lgesinde bulunan \u201cEarly Head Start\u201d* programlar\u0131na kay\u0131tl\u0131 \u00e7ocuklardan, 730 tanesinin ailelerinin kat\u0131ld\u0131\u011f\u0131 anketten elde edilen veriler\u00a0kullan\u0131ld\u0131. Ara\u015ft\u0131rma \u00e7er\u00e7evesince, ebeveynlerin sahip oldu\u011fu stres ve mental sa\u011fl\u0131k\u00a0problemlerinin (depresyon gibi) \u00e7ocuklar\u0131 \u00fczerindeki etkileri ara\u015ft\u0131r\u0131ld\u0131. Ebeveynlerin stres d\u00fczeyleri ve mental sa\u011fl\u0131k\u00a0durumlar\u0131n\u0131n; \u00e7ocuklar\u0131 ile nas\u0131l etkile\u015fime ge\u00e7tikleri ve\u00a0\u00e7ocuklar\u0131n geli\u015fimleri \u00fczerinde\u00a0etki sahibi oldu\u011fu g\u00f6zlemlendi. Ara\u015ft\u0131rma\u00a0sonu\u00e7lar\u0131, annelerin olumlu etkileri g\u00f6z \u00f6n\u00fcne al\u0131nsa bile, 2-3 ya\u015f d\u00f6nemi \u00e7ocuklar\u0131n bili\u015fsel ve dil geli\u015fim alanlar\u0131\u00a0\u00fczerinde, ebeveyn stresi ta\u015f\u0131yan\u00a0baban\u0131n\u00a0olumsuz etkiler olu\u015fturdu\u011funu ortaya koydu. Fakat babalar\u0131n ebeveyn stresinin; \u00e7ocuklar \u00fczerindeki bu olumsuz\u00a0etkisi \u00e7ocuklar\u0131n cinsiyetlerine g\u00f6re de\u011fi\u015fiklik g\u00f6steriyor. \u00d6rne\u011fin; baban\u0131n stres d\u00fczeyi, k\u0131z \u00e7ocuklar\u0131na k\u0131yasla\u00a0erkek \u00e7ocuklar\u0131n\u0131n dil geli\u015fimleri \u00fczerinde daha g\u00fc\u00e7l\u00fc bir etkiye sahip. Bir di\u011fer\u00a0\u00f6nemli bulgu ise; anne ve babalar\u0131n mental\u00a0sa\u011fl\u0131klar\u0131, 2-3 ya\u015f \u00e7ocuklar\u0131ndaki davran\u0131\u015f problemleri \u00fczerinde \u00f6nemli d\u00fczeyde etkilere sahip oldu\u011funu g\u00f6steriyor. Babalar\u0131n mental\u00a0sa\u011fl\u0131\u011f\u0131, \u00e7ocuklar\u0131n sosyal becerileri (\u00f6rne\u011fin; \u00f6zdenetim ve i\u015fbirli\u011fi becerileri gibi) \u00fczerinde daha uzun vadede etkiliyor. 2-3 ya\u015f d\u00f6neminde, ebeveyn stresi\u00a0belirtileri g\u00f6steren bir babaya sahip olan \u00e7ocuklar\u0131n, ilkokul be\u015finci s\u0131n\u0131fa ula\u015ft\u0131klar\u0131nda\u00a0sahip olduklar\u0131 sosyal beceriler; ayn\u0131 ya\u015f d\u00f6neminde\u00a0ebeveyn stresi belirtileri g\u00f6stermeyen bir babaya sahip olmayan \u00e7ocuklar\u0131nki ile kar\u015f\u0131la\u015ft\u0131r\u0131ld\u0131\u011f\u0131nda arada anlaml\u0131 bir fark oldu\u011fu g\u00f6zlemlendi. Ayr\u0131ca, \u00e7ocuklu\u011fun erken d\u00f6nemlerinde ebeveyn stresi\u00a0belirtileri g\u00f6steren bir babaya sahip olmak, \u00e7ocuklar\u0131n ileri y\u0131llardaki sosyal geli\u015fimlerini ve becerilerini, bu stres belirtilerini g\u00f6steren bir anneye sahip olmaktan daha olumsuz etkiledi\u011fi g\u00f6r\u00fcld\u00fc. Sonu\u00e7\u00a0olarak ara\u015ft\u0131rma\u00a0bulgular\u0131, baban\u0131n sadece evde ya da \u00e7ocu\u011fun hayat\u0131nda var olmas\u0131n\u0131n \u00e7ocu\u011fun geli\u015fimi \u00fczerindeki etkilerinden ziyade; baban\u0131n karakter \u00f6zelliklerinin ve baba-\u00e7ocuk ili\u015fkisindeki kalitenin, \u00e7ocu\u011fun sosyal geli\u015fimi \u00fczerinde do\u011frudan etki sahibi oldu\u011funu g\u00f6steriyor. Buna ili\u015fkin, Michigan State \u00dcniversitesi \u0130nsan Geli\u015fimi ve Aile \u00c7al\u0131\u015fmalar\u0131 B\u00f6l\u00fcm\u00fc\u2019nden Tamesha Harewood \u015f\u00f6yle diyor; \u201cAilelere destek olmak i\u00e7in kurulan bir\u00e7ok kurum, babalar\u0131 kat\u0131l\u0131mc\u0131 yapmaya \u00e7al\u0131\u015f\u0131yor. Fakat bu kurumlar baz\u0131 \u015feyleri g\u00f6zden ka\u00e7\u0131rabiliyor. Bir kurum, yaln\u0131zca, baban\u0131n \u00e7ocu\u011funa ekonomik olanaklar sunmas\u0131 gerekti\u011fi hakk\u0131nda konu\u015fmamal\u0131, ayr\u0131ca \u00e7ocu\u011funun yan\u0131nda olmas\u0131n\u0131n \u00f6nemi ve sahip oldu\u011fu stres veya depresyonun da \u00e7ocu\u011funu nas\u0131l etkileyebilece\u011fi \u00fczerinde d\u00fc\u015f\u00fcnmeye sevk etmelidir. \u00c7ocuklar\u0131n\u0131n geli\u015fim s\u00fcre\u00e7lerini anlayabilmek ve bu s\u00fcrece katk\u0131da bulunabilmek i\u00e7in, ailenin bir b\u00fct\u00fcn oldu\u011fu ve anne ve baban\u0131n sorumluluklar\u0131 payla\u015fmas\u0131 gerekti\u011fini vurgulamal\u0131d\u0131r.\u201d Kaynak ve \u0130leri Okuma: Michigan State University. \u201cDads play key role in child development.\u201d ScienceDaily. www.sciencedaily.com/releases/2016/07/160714110912.htm (Eri\u015fim Tarihi: 18 Mart 2017)\nInfant and Child Development. \u201cMore than Just the Breadwinner: The Effects of Fathers\u2019 Parenting Stress on Children\u2019s Language and Cognitive Development\u201d\u00a0DOI: 10.1002/icd.1984\nEarly Childhood Research Quarterly.\u00a0Child behavior problems: Mothers\u2019 and fathers\u2019 mental health matters today and tomorrow.\u00a0DOI: 10.1016/j.ecresq.2016.02.006", "tags": ["aile", "\u00e7ocuklar (pedagoji & pediatri)"]},
{"source": "bilimfili.com", "url": "https://bilimfili.com/siniftaki-aktif-ogrenmenin-olculebilecegi-yeni-bir-arac-gelistirildi/", "category": "psikoloji", "date": "19 Mart 2017", "title": "S\u0131n\u0131ftaki Aktif \u00d6\u011frenmenin \u00d6l\u00e7\u00fclebilece\u011fi Yeni Bir Ara\u00e7 Geli\u015ftirildi", "content": "San Francisco State University\u2019den ara\u015ft\u0131rmac\u0131lar\u0131n yapt\u0131\u011f\u0131 ve National Academy of Science Proceedings\u2018de yay\u0131mlanan bir ara\u015ft\u0131rmaya g\u00f6re, s\u0131n\u0131f seslerinin basit ses kay\u0131tlar\u0131n\u0131n analiz edilmesi ile \u00f6\u011fretmenlerin yenilik\u00e7i \u00f6\u011fretim y\u00f6ntemlerini ne \u00f6l\u00e7\u00fcde kulland\u0131klar\u0131n\u0131n \u00f6l\u00e7\u00fclebilmesi m\u00fcmk\u00fcn. Yap\u0131lan ara\u015ft\u0131rma kapsam\u0131nda, bilim insanlar\u0131 DART(Decibel Analysis for Research in Teaching) ad\u0131n\u0131 verdikleri bir ara\u00e7 yard\u0131m\u0131yla 67 farkl\u0131 dersin kay\u0131t alt\u0131na al\u0131nm\u0131\u015f 1486 oturumunu analiz ettiler. \u00c7al\u0131\u015fman\u0131n ortaya koydu\u011fu yenilik sayesinde, daha iyi \u00f6\u011frenme ortam\u0131 sa\u011flad\u0131\u011f\u0131 d\u00fc\u015f\u00fcn\u00fclen yenilik\u00e7i \u00f6\u011fretim stratejilerinin kullan\u0131m\u0131n\u0131n etkili ve ucuz bir \u015fekilde \u00f6l\u00e7\u00fclebilmesi m\u00fcmk\u00fcn. Bir\u00e7ok e\u011fitimci, \u00f6\u011frencilerine daha iyi bir \u00f6\u011frenme ortam\u0131 sa\u011flamak ve \u00f6\u011fretim y\u00f6ntemlerini geli\u015ftirmek i\u00e7in \u00e7al\u0131\u015f\u0131yor. Fakat, ortaya koyulan yeni \u00f6\u011fretim metotlar\u0131n\u0131n verimlili\u011finin \u00f6l\u00e7\u00fclebilmesi i\u00e7in yeterli ara\u00e7lara sahip de\u011filiz. Yaln\u0131zca basit \u00f6l\u00e7me de\u011ferlendirme sistemleri ile \u00f6\u011frencilerin o andaki seviyelerini test edebiliyoruz. DART\u2019\u0131n sa\u011flad\u0131\u011f\u0131 yenilik sayesinde, \u00f6\u011frencilerin s\u0131n\u0131f s\u00fcresinin ne kadar\u0131nda aktif \u00f6\u011frenme s\u00fcre\u00e7lerine dahil olduklar\u0131n\u0131n \u00f6l\u00e7\u00fclebilmesi m\u00fcmk\u00fcn hale geliyor. \u00c7al\u0131\u015fmada elde edilen bulgular b\u00f6lge okulu ve \u00fcniversiteden 83 e\u011fitimcinin dahil edildi\u011fi, yenilik\u00e7i \u00f6\u011fretim y\u00f6ntemlerini inceleme ve geli\u015ftirme ara\u015ft\u0131rmalar\u0131n\u0131n yap\u0131ld\u0131\u011f\u0131 kapsaml\u0131 bir San Francisco State University projesine dayan\u0131yor. Bu sistemin her okulda kullan\u0131labilmesi de m\u00fcmk\u00fcn. Hatta \u00e7al\u0131\u015fmay\u0131 yapan bilim insanlar\u0131 bu arac\u0131 \u00fccretsiz olarak kullan\u0131ma da sundular. \u0130lgili araca ula\u015fmak i\u00e7in http://dart.sfsu.edu/ adresini ziyaret edebilirsiniz. Geleneksel \u00f6\u011fretim y\u00f6nteminde, bir e\u011fitimci kar\u015f\u0131s\u0131ndaki bir grup \u00f6\u011frenciye do\u011frudan ders anlat\u0131r. Modern e\u011fitim ara\u015ft\u0131rmalar\u0131 ise bir\u00e7ok \u00e7e\u015fitli ve ili\u015fkili y\u00f6ntemin kullan\u0131lmas\u0131 gerekti\u011fini ortaya koyuyor. Bunlar\u0131n i\u00e7erisinde, \u00f6\u011frencilerin problem \u00e7\u00f6zme aktivitelerine dahil olmalar\u0131ndan s\u0131n\u0131f i\u00e7i tart\u0131\u015fmalar ve \u00f6\u011frenci odakl\u0131 aktivitelere kadar bir\u00e7ok farkl\u0131 y\u00f6ntem bulunuyor. E\u011fitim bilimi ara\u015ft\u0131rmalar\u0131n\u0131n bulgular\u0131, kullan\u0131lan modern y\u00f6ntemlerin do\u011frudan ders anlatmaya g\u00f6re daha verimli bir \u00f6\u011frenme ortam\u0131 sa\u011flad\u0131\u011f\u0131n\u0131 g\u00f6steriyor. Tabii ki burada \u00e7\u00f6z\u00fclmesi gereken bir sorun var. Her ne kadar modern e\u011fitim y\u00f6ntemlerinin daha verimli oldu\u011fu bilinse de, y\u00f6ntemlerin uygulay\u0131c\u0131s\u0131 olan e\u011fitimcinin bu alandaki yetkinli\u011fi ve bu y\u00f6ntemleri nas\u0131l kulland\u0131\u011f\u0131 daha iyi bir \u00f6\u011frenme ortam\u0131 yaratmak i\u00e7in anahtar \u00f6neme sahip. Dolay\u0131s\u0131yla, kullan\u0131lan e\u011fitim y\u00f6nteminin verimlili\u011finin anl\u0131k olarak \u00f6l\u00e7\u00fclebilmesinin \u00fczerine ciddi bir \u015fekilde d\u00fc\u015f\u00fcnmemiz gerekiyor. San Francisco State University\u2019de y\u00fcr\u00fct\u00fclen projenin bir par\u00e7as\u0131 olarak, fak\u00fclte \u00fcyeleri 22 kolej ve \u00fcniversitede derslere kat\u0131larak \u00f6\u011frenci say\u0131lar\u0131 4 ila 300 aras\u0131nda de\u011fi\u015fen s\u0131n\u0131flarda ders s\u0131ras\u0131nda ses kay\u0131tlar\u0131 ald\u0131lar. Ayn\u0131 zamanda da, de\u011ferlendirme uzmanlar\u0131 s\u0131n\u0131fta ne oldu\u011fu ile alakal\u0131 notlar tutarak kullan\u0131lan fak\u00fclte dersi, k\u00fc\u00e7\u00fck grup tart\u0131\u015fmalar\u0131 ve sessiz problem \u00e7\u00f6z\u00fcmleri farkl\u0131 e\u011fitim y\u00f6ntemlerini tan\u0131mlad\u0131lar. Bilim insanlar\u0131, optimize edilmi\u015f bilgisayar program\u0131 sayesinde ses kay\u0131tlar\u0131n\u0131 s\u0131n\u0131fland\u0131rd\u0131lar. Yaln\u0131zca s\u0131n\u0131f seslerini kullanan DART, sesleri \u00fc\u00e7 ana kategoriye ay\u0131rd\u0131; tek ses (soru-cevap olarak ilerleyen geleneksel ders anlat\u0131m y\u00f6ntemi), \u00e7ok ses (\u00f6\u011frencilerin interaktif grup \u00e7al\u0131\u015fmalar\u0131), ya da sessiz (\u00f6\u011frencilerin d\u00fc\u015f\u00fcnme zamanlar\u0131, bireysel soru \u00e7\u00f6zmeleri ya da not tutmalar\u0131). DART\u2019\u0131n yapt\u0131\u011f\u0131 tahminler ile de\u011ferlendirme uzmanlar\u0131n\u0131n notlar\u0131 %90 oran\u0131nda uyu\u015fma g\u00f6sterdi. S\u0131n\u0131flarda s\u00fcrekli bir g\u00f6zlemcinin yer almas\u0131 \u00f6\u011frenci-e\u011fitimci gizlili\u011finin korunmas\u0131 a\u00e7\u0131s\u0131ndan s\u0131k\u0131nt\u0131l\u0131 olabilir. Fakat DART, tek ba\u015f\u0131na sadece s\u0131n\u0131ftaki sesleri analiz ederek e\u011fitim verimlili\u011fi de\u011ferlendirmesi yapabiliyor. Nobel \u00d6d\u00fcl\u00fc sahibi fizik\u00e7i ve fizik e\u011fitimi ara\u015ft\u0131rmac\u0131s\u0131 Carl Wieman\u2019\u0131n bu y\u00f6ntem \u00fczerindeki yorumu da olduk\u00e7a \u00f6nemli; \u2018\u2019Bu \u00e7al\u0131\u015fma, \u015fimdi bu de\u011ferlendirmelerin nas\u0131l kolayca yap\u0131labilece\u011fini g\u00f6steriyor. Bu y\u00f6ntemin, \u00f6\u011fretimin karakterize edilmesinde bu kadar etkili olmas\u0131 ger\u00e7ekten \u015fa\u015f\u0131rt\u0131c\u0131. Ancak yap\u0131lan analizin muazzam \u00f6l\u00e7e\u011fi ve yap\u0131lan \u00e7al\u0131\u015fman\u0131n \u00f6zeni olduk\u00e7a ikna edici.\u2019\u2019 \u0130lgili Makale: Classroom sound can be used to classify teaching practices in college science courses. Proceedings of the National Academy of Sciences, 2017; 201618693 DOI: 10.1073/pnas.1618693114 Kaynak:SF State researchers create new tool that measures active learning in classrooms, SF State University, Retrieved from http://news.sfsu.edu/news-story/sf-state-researchers-create-new-tool-measures-active-learning-classrooms", "tags": ["\u00e7ocuklar (pedagoji & pediatri)", "\u00f6\u011frenme", "okul"]},
{"source": "bilimfili.com", "url": "https://bilimfili.com/romantik-partner-secimlerimizde-fiziksel-goruntu-ne-kadar-onemli/", "category": "psikoloji", "date": "19 Mart 2017", "title": "Romantik Partner Se\u00e7imlerimizde Fiziksel G\u00f6r\u00fcnt\u00fc Ne Kadar \u00d6nemli?", "content": "Hayat\u0131m\u0131z\u0131n\u00a0her alan\u0131nda bir \u015fey se\u00e7erken veya bir \u015feye karar verirken bilin\u00e7li veya bilin\u00e7siz belirli kriterlere dayanarak se\u00e7imlerde bulunuyoruz. Arkada\u015f se\u00e7imi, i\u015f se\u00e7imi, okul se\u00e7imi veya partner se\u00e7imi\u2026 Bunlar\u0131n hepsinde de belirli kriterler g\u00f6zetiriz. Hepimizin \u00f6nem verdi\u011fi konulardan birisi de partner se\u00e7imidir. \u0130\u015f, romantik partner se\u00e7imine geldi\u011finde de bu kriterlerin ne oldu\u011funu daha \u00e7ok merak ediyoruz. \u00c7evremizdeki insanlarla konu\u015ftu\u011fumuzda veya onlara bakt\u0131\u011f\u0131m\u0131zda fiziksel g\u00f6r\u00fcn\u00fcm\u00fcn onlar\u00a0i\u00e7in \u00f6nemli bir kriter oldu\u011funu g\u00f6r\u00fcyoruz. Ancak bu fiziksel g\u00f6r\u00fcnt\u00fc acaba ger\u00e7ekten de bu denli \u00f6nemli mi? Kar\u015f\u0131m\u0131zdaki ki\u015finin fiziksel olarak \u00e7ekici\u00a0olmas\u0131 bizim se\u00e7imlerimizde ne kadar belirleyici? Fiziksel \u00e7ekicilik, insanlar\u0131n romantik partner se\u00e7iminde olduk\u00e7a etkili bir fakt\u00f6rd\u00fcr. Fiziksel anlamda \u00e7ekici\u00a0insanlar, di\u011fer insanlara oranla romantik ili\u015fiki kurmaya daha \u00e7ok yatk\u0131n olmakla kalmay\u0131p, ayn\u0131 zamanda da fiziksel olarak kendilerinden daha \u00e7ekici olan\u00a0insanlar taraf\u0131ndan da be\u011feniliyorlar. Sosyal psikoloji alan\u0131nda yap\u0131lan ara\u015ft\u0131rmalar g\u00f6steriyor ki, bireyin kar\u015f\u0131daki ki\u015finin \u00e7ekicili\u011fini de\u011ferlendirmesi, kendini ne kadar \u00e7ekici buldu\u011funa ba\u011fl\u0131 olarak de\u011fi\u015fiyor. Bug\u00fcne kadar bir\u00e7ok alanda tart\u0131\u015fma konusu olmu\u015f olan; \u201cPeki g\u00fczellik, fiziksel \u00e7ekicilik\u00a0\u00f6znel bir \u015fey de\u011fil midir?\u201d sorusuna dair yap\u0131lan ara\u015ft\u0131rmalar; \u201chay\u0131r\u201d cevab\u0131n\u0131 veriyor. \u0130nsanlar\u0131n evrensel olarak kabul ettikleri baz\u0131 fiziksel \u00f6zellikler, insanl\u0131\u011f\u0131n \u00e7o\u011funlu\u011fu taraf\u0131ndan k\u00fclt\u00fcrel farkl\u0131l\u0131klardan ba\u011f\u0131ms\u0131z olarak daha g\u00fczel, daha \u00e7ekici bulunuyor. Sosyal psikoloji alan\u0131nda yap\u0131lan bir ara\u015ft\u0131rmaya g\u00f6re, insanlar, e\u015flerini se\u00e7erken fiziksel \u00e7ekicili\u011fe \u00f6nem veriyor ancak, bu noktada kendilerini ne kadar \u00e7ekici bulduklar\u0131 da \u00f6nemli rol oynuyor. Bu bulgudan yola \u00e7\u0131karak Leonard Lee, George Loewenstein ve arkada\u015flar\u0131 yeni bir ara\u015ft\u0131rma yaparak, \u201cAcaba insanlar se\u00e7tikleri e\u015flerini; di\u011fer insanlar\u0131n\u00a0e\u015flerine dair \u00e7ekicilik de\u011ferlendirmelerinden\u00a0daha m\u0131 fazla \u00e7ekici\u00a0buluyor?\u201d sorusuna cevap arad\u0131lar. Yani bu ara\u015ft\u0131rmac\u0131lar\u0131n merak etti\u011fi \u015fuydu, acaba biz kendimize yak\u0131n \u00e7ekicilikte birini se\u00e7tikten sonra o ki\u015fiyi objektif bir \u015fekilde de\u011ferlendirerek onun \u00e7ekicili\u011fini do\u011fru mu alg\u0131l\u0131yoruz, yoksa o ki\u015fiyi se\u00e7mi\u015f oldu\u011fumuz i\u00e7in mi bize daha \u00e7ekici geliyor? Ara\u015ft\u0131rmadan elde edilen sonu\u00e7lar g\u00f6steriyor ki, insanlar \u00e7o\u011funluk taraf\u0131ndan be\u011fenilen ve \u00e7ekici bulunan insanlar\u0131 daha \u00e7ekici buluyor ancak bu duruma kendi \u00e7ekicilik alg\u0131lar\u0131 hi\u00e7bir etkide bulunmuyor. Yani ki\u015finin kendisini \u00e7ekici bulup bulmamas\u0131; kar\u015f\u0131dakinin fiziksel g\u00f6r\u00fcn\u00fcm\u00fcn\u00fc de\u011ferlendirmede hi\u00e7bir etkide bulunmuyor. \u00c7al\u0131\u015fman\u0131n vard\u0131\u011f\u0131 sonu\u00e7 ise \u015fu; daha az \u00e7ekici olan insanlar yine daha az \u00e7ekici insanlarla partner olmay\u0131 tercih ederken, \u00e7ekici insanlar ise yine \u00e7ekici insanlar\u0131 tercih ediyor. Ve bu se\u00e7imde insanlar kendilerini kand\u0131rma yoluna gitmiyor, yani kendileri se\u00e7ti diye kar\u015f\u0131daki ki\u015fiyi daha \u00e7ekici bulduklar\u0131n\u0131 dile getirmiyor. Ara\u015ft\u0131rman\u0131n vard\u0131\u011f\u0131 di\u011fer bir sonu\u00e7 ise; kad\u0131nlar\u0131n fiziksel g\u00f6r\u00fcn\u00fcme erkeklerden daha \u00e7ok \u00f6nem verdi\u011fi y\u00f6n\u00fcnde. Kad\u0131nlar e\u015f se\u00e7imi yaparken fiziksel g\u00f6r\u00fcn\u00fcm\u00fc erkeklerden \u00e7ok daha fazla g\u00f6z \u00f6n\u00fcnde bulunduruyorlar. Kaynak\u00e7a: -Berscheid, E., & Reis, H. T. (1998). Attraction and close relationships.\n-Buss, D. M., & Barnes, M. (1986). Preferences in human mate selection. Journal of personality and social psychology, 50(3), 559.\n-Feingold, A. (1990). Gender differences in effects of physical attractiveness on romantic attraction: A comparison across five research paradigms.\n-Lee, L., Loewenstein, G., Ariely, D., Hong, J., & Young, J. (2008). If I\u2019m not hot, are you hot or not? Physical-attractiveness evaluations and dating preferences as a function of one\u2019s own attractiveness.\u00a0Psychological Science,\u00a019(7), 669-677.\n-Regan, P. C., & Berscheid, E. (1997). Gender differences in characteristics desired in a potential sexual and marriage partner.\u00a0Journal of Psychology & Human Sexuality,\u00a09(1), 25-37.\n-Walster, E., Aronson, V., Abrahams, D., & Rottman, L. (1966). Importance of physical attractiveness in dating behavior.\u00a0Journal of personality and social psychology,\u00a04(5), 508.", "tags": ["cinsel/e\u015feysel se\u00e7ilim", "cinsiyete \u00f6zg\u00fc konular"]},
{"source": "bilimfili.com", "url": "https://bilimfili.com/hava-durumu-psikolojimizi-etkiler-mi/", "category": "psikoloji", "date": "21 Mart 2017", "title": "Hava Durumu Psikolojimizi Etkiler mi?", "content": "Hava durumu, de\u011fi\u015febilen zihinlerimize dair olduk\u00e7a fazla metafor sunar. Anl\u0131k modunuz, g\u00fcne\u015fli ya da kapal\u0131, gelece\u011finiz bulutlu ve ili\u015fkileriniz ise f\u0131rt\u0131nal\u0131 olabilir. \u00a0T\u0131pk\u0131 hava durumu gibi, duygular\u0131m\u0131z da bazen do\u011fan\u0131n karars\u0131z ve kontrol edilemez de\u011fi\u015fimleri gibidir. Hava durumu, duygusal atmosferimizi tan\u0131mlamada etkili bir anlat\u0131m bi\u00e7imi sa\u011flar. Peki hava durumu duygusal atmosferimizi de etkiler mi? \u00d6rne\u011fin gri bir g\u00f6ky\u00fcz\u00fc gri bir duygudurum halini de beraberinde getirir mi? Ya da termometredeki alkol seviyesi y\u00fckseldik\u00e7e, kan\u0131m\u0131z da kaynar m\u0131? Hava durumu ko\u015fullar\u0131 i\u00e7erisinde anl\u0131k modumuzla en \u00e7ok ili\u015fkilendirileni g\u00fcne\u015fli bir havad\u0131r. Her ne kadar bu ba\u011flant\u0131 pek \u00e7ok insan\u0131n d\u00fc\u015f\u00fcnd\u00fc\u011f\u00fcnden \u00e7ok daha zay\u0131f olsa da, g\u00fcne\u015f \u0131\u015f\u0131\u011f\u0131n\u0131n duygusal anlamda olumlu bir yap\u0131y\u0131 g\u00fc\u00e7lendirdi\u011fi, olumsuz duygular\u0131 ve yorgunlu\u011fu azaltt\u0131\u011f\u0131 tekrar tekrar ula\u015f\u0131lm\u0131\u015f sonu\u00e7lardand\u0131r [1]. Duygusal atmosferimizi etkileyen her \u015fey, davran\u0131\u015flar\u0131m\u0131z\u0131 da etkileyebilir. \u00d6rne\u011fin, mutlu insanlar birbirlerine daha yak\u0131n ve yard\u0131msever davran\u0131rlar. Elbette ki k\u00fclt\u00fcrel etkenleri de olmakla birlikte, yap\u0131lan bir ara\u015ft\u0131rma da g\u00fcne\u015fli g\u00fcnlerde yenilen yemek sonras\u0131 insanlar\u0131n bah\u015fi\u015f vermeye daha yatk\u0131n oldu\u011fu bulgusuna ula\u015f\u0131lm\u0131\u015ft\u0131r [2]. 2013 y\u0131l\u0131nda Frans\u0131z psikolog Nicolas Gueguen taraf\u0131ndan ilgin\u00e7 bir ara\u015ft\u0131rma yap\u0131lm\u0131\u015f ve baz\u0131lar\u0131m\u0131z i\u00e7in romantik ili\u015fkilere dair \u201ctaktik\u201d niteli\u011finde sonu\u00e7lara ula\u015fm\u0131\u015ft\u0131r [3]. Yap\u0131lan ara\u015ft\u0131rmada, \u00e7ekici ve d\u00fczg\u00fcn giyimli bir erkek, e\u015fi olmayan kad\u0131nlara yakla\u015farak gayet nezaketli bir dil ile telefon numaralar\u0131n\u0131 istedi. G\u00f6rsel Telif: Jim Moore Y\u00fcr\u00fct\u00fclen deneyde, s\u00f6z konusu bu erkek, kad\u0131nlara; \u201cSadece ho\u015f bir kad\u0131n oldu\u011funuzu s\u00f6ylemek istiyorum.\u201d c\u00fcmlesiyle yakla\u015f\u0131yor ve ard\u0131ndan \u201cE\u011fer sizi arayabilirsem, belki bir g\u00fcn bir kahve i\u00e7ebiliriz.\u201d diyerek kad\u0131nlardan telefon numaralar\u0131n\u0131 istiyor. \u201cAntoine\u201d isimli adam\u0131n bu tekliflerinin g\u00fcne\u015fli g\u00fcnlerde %22 oran\u0131nda ba\u015far\u0131l\u0131 bir geri d\u00f6n\u00fc\u015f ald\u0131\u011f\u0131, bulutlu ve kapal\u0131 havalarda ise yaln\u0131zca %14\u2019l\u00fck bir ba\u015far\u0131 ile geri d\u00f6n\u00fc\u015f alabildi\u011fi g\u00f6r\u00fcld\u00fc. Gueguen\u2019nin g\u00fcne\u015ften yard\u0131m alan bu fl\u00f6rt teklifi \u00e7al\u0131\u015fmalar\u0131, 2011 y\u0131l\u0131nda y\u00fcr\u00fctt\u00fc\u011f\u00fc bir buket \u00e7i\u00e7ek ile yap\u0131lan ve 2012 y\u0131l\u0131ndaki pastal\u0131 fl\u00f6rt teklifi ara\u015ft\u0131rmalar\u0131n\u0131n devam\u0131 niteli\u011findeydi. Ancak k\u00fclt\u00fcrel ve ulusal etkenlerin \u00e7al\u0131\u015fma bulgu ve sonu\u00e7lar\u0131n\u0131 da etkileyece\u011fini s\u00f6ylemeliyiz. Hava durumunun duygu durum halini etkiledi\u011fi bir ba\u015fka \u00e7al\u0131\u015fma ise Avustralyal\u0131lar\u2019\u0131n al\u0131\u015fveri\u015f tutumlar\u0131 \u00fczerine yap\u0131ld\u0131. Psikolog Joseph Forgas taraf\u0131ndan Sydney\u2019de y\u00fcr\u00fct\u00fclen \u00e7al\u0131\u015fmada, g\u00fcne\u015fli havalar\u0131n insanlar\u0131n mental keskinliklerini etkiledi\u011fi bulgusuna ula\u015f\u0131ld\u0131 [4].\u00a0Bir butikten al\u0131\u015fveri\u015f yapm\u0131\u015f olarak \u00e7\u0131kan insanlara, ma\u011fazan\u0131n \u00e7\u0131k\u0131\u015f b\u00f6lgesine yerle\u015ftirilen ve oyuncak trakt\u00f6r ve kumbara gibi al\u0131\u015f\u0131lmad\u0131k 10 nesneden ka\u00e7\u0131n\u0131 hat\u0131rlad\u0131klar\u0131 soruldu. Deneklerin, g\u00fcne\u015fli havalarda, bulutlu havalara k\u0131yasla nesneleri yakla\u015f\u0131k 7 kat daha fazla hat\u0131rlad\u0131klar\u0131 g\u00f6r\u00fcld\u00fc. Bu etki, olumsuz duygudurum halinin dikkat ve sistematik bili\u015fi azaltt\u0131\u011f\u0131n\u0131 ortaya koyan di\u011fer ara\u015ft\u0131rma bulgular\u0131yla da uyum g\u00f6steriyor. Gri bir g\u00f6ky\u00fcz\u00fc de benzer bi\u00e7imde, durgunlu\u011fu ve \u201cgri bir duygudurum\u201d halini art\u0131r\u0131yor olabilir. \u201cBulutlar \u201cnerd\u201dleri \u00a0iyi g\u00f6steriyor\u201d ba\u015fl\u0131kl\u0131 bir \u00e7al\u0131\u015fmada, Uri Simonsohn, \u00fcniversite kabul g\u00f6revlilerinin bulutlu g\u00fcnlerde, ba\u015fvuru sahiplerinin akademik yeterliliklerine daha fazla a\u011f\u0131rl\u0131k g\u00f6stererek se\u00e7im yapt\u0131klar\u0131n\u0131, g\u00fcne\u015fli g\u00fcnlerde ise akademik olmayan tutumlar\u0131na daha fazla a\u011f\u0131rl\u0131k g\u00f6sterdiklerini ortaya koyuyor [5]. \u00d6te yandan, g\u00fcne\u015f \u0131\u015f\u0131\u011f\u0131ndan ba\u011f\u0131ms\u0131z olarak, s\u0131cakl\u0131k da zihinlerimizi ve davran\u0131\u015flar\u0131m\u0131z\u0131 etkileyebiliyor. Yakla\u015f\u0131k 20 santigrat derecelik bir ideal s\u0131cakl\u0131ktan uzakla\u015ft\u0131k\u00e7a, daha rahats\u0131z hissedersiniz. Yap\u0131lan bir ara\u015ft\u0131rmada, s\u0131cakl\u0131\u011f\u0131n bu de\u011ferin alt\u0131na d\u00fc\u015ft\u00fc\u011f\u00fc ve bu de\u011ferin \u00fcst\u00fcne \u00e7\u0131kt\u0131\u011f\u0131 durumlarda yard\u0131m etme oranlar\u0131n\u0131 d\u00fc\u015ft\u00fc\u011f\u00fc bulgusuna ula\u015f\u0131ld\u0131 [6]. Kaynak: images.enca Dahas\u0131, s\u0131cakl\u0131k y\u00fckseldik\u00e7e, insanlar agresif davran\u0131\u015flar sergilemeye daha yatk\u0131n hale geliyorlar [7]. Agresyon oranlar\u0131 s\u0131cak y\u0131llarda, aylarda, g\u00fcnlerde ve g\u00fcn\u00fcn s\u0131cak anlar\u0131nda daha y\u00fcksek bir y\u00fczdeye sahip. Ayaklanmalar, ara\u00e7lar\u0131n korna\u00a0seslerinin y\u00fckselmesi ve cinayet oranlar\u0131 b\u00f6ylesi zamanlar ile bir ili\u015fki ortaya koyuyor. S\u0131cakl\u0131k ayn\u0131 zamanda da, s\u00f6zl\u00fc agresyonu da artt\u0131rabiliyor.\u00a02008 Pekin Olimpiyatlar\u0131\u2018nda medyaya ili\u015fkin yap\u0131lan bir ara\u015ft\u0131rma, Amerikal\u0131 gazetecilerin daha s\u0131cak g\u00fcnlerde daha olumsuz s\u00f6zler i\u00e7eren c\u00fcmleler kurduklar\u0131n\u0131, hatta oyunlardan ziyade \u00c7in hakk\u0131ndaki genel yorumlar\u0131nda bile daha olumsuz s\u00f6zler kulland\u0131klar\u0131n\u0131 ortaya koyuyor [8]. S\u0131cakl\u0131k ve g\u00fcne\u015f \u0131\u015f\u0131\u011f\u0131 d\u0131\u015f\u0131nda di\u011fer hava durumlar\u0131n\u0131n da duygudurum hallerini etkiledi\u011fi ortaya konulmu\u015ftur. \u00d6rne\u011fin, nem, insanlar\u0131n daha yorgun ve asabi hissetmelerine neden olabiliyor. Bunun yan\u0131 s\u0131ra, atmosfer\u00a0bas\u0131nc\u0131 de\u011fi\u015fimleri de duygusal atmosferi etkileyebiliyor ve ba\u015f a\u011fr\u0131lar\u0131na neden olabiliyor. Hatta baz\u0131 ara\u015ft\u0131rmalar, d\u00fc\u015f\u00fck bas\u0131n\u00e7 ile intihar vakalar\u0131 aras\u0131nda da ili\u015fki oldu\u011funu ileri s\u00fcr\u00fcyor. Ya\u011fmurlu g\u00fcnlerde, insanlar, hayatlar\u0131na dair daha az memnuniyet ifade ediyorlar. Kaynak: science 2.0 Hava durumu, psikolojimizi \u00e7e\u015fitli \u015fekillerde etkiliyor. Bu durumun nedeni ise tam olarak a\u00e7\u0131klanabilmi\u015f de\u011fil. \u0130htimallerden birisi, havan\u0131n duygudurum halimiz \u00fczerindeki etkileri a\u011f\u0131rl\u0131kl\u0131 olarak fizyolojik olabilir. A\u015f\u0131r\u0131 s\u0131cak, \u0131s\u0131 d\u00fczenleme kapasitemize a\u015f\u0131r\u0131 \u00e7al\u0131\u015fma y\u00fck\u00fc bindirerek bizde bir rahats\u0131zl\u0131\u011fa neden oluyor ve bu da tahamm\u00fcls\u00fczl\u00fc\u011f\u00fc ve asabiyeti ortaya \u00e7\u0131kar\u0131yor olabilir. Derimizin, g\u00fcne\u015f \u0131\u015f\u0131\u011f\u0131na maruz kalmas\u0131 D vitamini \u00fcretimini sa\u011flar, bu da beynimizde serotonin salg\u0131s\u0131n\u0131 artt\u0131rarak duygudurum halimizde y\u00fckselmelere neden olur. Parlak \u0131\u015f\u0131klara maruz kalmak, mevsimsel duygulan\u0131m bozuklu\u011fu\u00a0(seasonal affective disorder) olan\u00a0K\u0131\u015f depresyonundan [9]\u00a0etkilenmi\u015f insanlar i\u00e7in tedavi edici bir y\u00f6ntem olarak kullan\u0131l\u0131yor. Ancak, hava durumunun duygusal atmosfer \u00fczerindeki etkileri, do\u011frudan biyolojik de\u011fildir. Bu etkiler psikolojik ve sosyaldir. S\u0131cakl\u0131\u011f\u0131n neden agresyonla ili\u015fkilendirildi\u011finin bir sebebi, insanlar\u0131n s\u0131cak havalarda d\u0131\u015far\u0131da daha fazla vakit ge\u00e7iriyor ve birbirleriyle daha fazla etkile\u015fim halinde bulunuyor olmalar\u0131 olabilir. Elbette ki; hava durumunun duygudurum halimiz \u00fczerindeki etkileri, davran\u0131\u015flar\u0131m\u0131za ve nas\u0131l d\u00fc\u015f\u00fcnd\u00fc\u011f\u00fcm\u00fcze dayal\u0131d\u0131r. En temelde, hava durumu, ancak biz kendimizi ona maruz b\u0131rakt\u0131\u011f\u0131m\u0131zda bizi etkileyecektir. Bahar\u0131n keyfini, havan\u0131n olumlu etkilerine maruz kalarak \u00e7\u0131karman\u0131z dile\u011fiyle. Kaynaklar ve \u0130leri Okuma: 1 Emotion.\u00a0\u201cThe Effects of Weather on Daily Mood: A Multilevel Approach.\u201d\u00a0https://www.psychologie.hu-berlin.de/de/prof/perdev/pdf/2008/Denissen_Weather_Mood_2008.pdf\n2\u00a0Journal of Personality and Social Psychology. \u201cWeather, mood, and helping behavior: Quasi experiments with the sunshine samaritan.\u201d\u00a0http://psycnet.apa.org/psycinfo/1981-05406-001\n3\u00a0Taylor & Francis. \u201cFeeling flirty? Wait for the sun to shine.\u201d ScienceDaily. www.sciencedaily.com/releases/2013/01/130128081950.htm (Eri\u015fim Tarihi:\u00a020 Mart\u00a02017).\n4\u00a0Journal of Experimental Social Psychology. \u201cCan bad weather improve your memory? An unobtrusive field study of natural mood effects on real-life memory.\u201d\u00a0http://www.sciencedirect.com/science/article/pii/S0022103108001649\n5 Journal of Behavioral Decision Making.\u00a0\u201cClouds make nerds look good: field evidence of the impact of incidental factors on decision making.\u201d\u00a0http://onlinelibrary.wiley.com/doi/10.1002/bdm.545/abstract\n6\u00a0Journal of Personality and Social Psychology. \u201cWeather, mood, and helping behavior: Quasi experiments with the sunshine samaritan.\u201d\u00a0http://psycnet.apa.org/psycinfo/1981-05406-001\n7 Current Directions in Psychological Science. \u201cHeat and Violence.\u201d\u00a0http://public.psych.iastate.edu/caa/abstracts/2000-2004/01A.pdf\n8\u00a0Mass Communication and Society. \u201d \u201cUnder the Weather\u201d: The Weather Effects on U.S. Newspaper Coverage of the 2008 Beijing Olympics.\u201d\u00a0http://www.tandfonline.com/doi/full/10.1080/15205436.2012.677091\n9 Wikipedia.\u00a0\u201cMevsimsel duygulan\u0131m bozuklu\u011fu.\u201d\u00a0https://tr.wikipedia.org/wiki/Mevsimsel_duygulan%C4%B1m_bozuklu%C4%9Fu (Eri\u015fim Tarihi: 20 Mart 2017)\n\u2014 TheConversation. \u201cHere comes the sun: how the weather affects our\u00a0mood.\u201d\u00a0https://theconversation.com/here-comes-the-sun-how-the-weather-affects-our-mood-19183 (Eri\u015fim Tarihi: 20 Mart 2017)\n\u2014 Psych Central. \u201cCan Weather Affect Your Mood?\u201d\u00a0https://psychcentral.com/blog/archives/2014/08/29/can-weather-affect-your-mood/ (Eri\u015fim Tarihi: 20 Mart 2017)\n\u2014 Bustle. \u201c6 Scientific Ways Weather Affects Your Mood.\u201d\u00a0https://www.bustle.com/articles/113278-6-scientific-ways-weather-affects-your-mood-so-you-can-adapt-your-mind-and-body-through (Eri\u015fim Tarihi: 20 Mart 2017)", "tags": ["Depresyon (\u00c7\u00f6kertici bozukluk)", "duygular", "insan davran\u0131\u015flar\u0131 (davran\u0131\u015f bilimleri)", "meteoroloji"]},
{"source": "bilimfili.com", "url": "https://bilimfili.com/cocuklar-benlik-hissini-nasil-gelistirir/", "category": "psikoloji", "date": "21 Mart 2017", "title": "\u00c7ocuklar \u201cBenlik\u201d Hissini Nas\u0131l Geli\u015ftirir?", "content": "Do\u011fduklar\u0131 andan itibaren, \u00e7ocuklar, kendilerine kim olduklar\u0131n\u0131 \u00f6\u011fretebilen \u00e7ok fazla bilgiye maruz kal\u0131rlar. Kendi y\u00fczlerine ve v\u00fccutlar\u0131na dokunarak ya da bir \u015feyleri elleriyle s\u0131karak veya \u00f6n\u00fcne gelen \u015feylere vurarak, eylemlerinin \u00e7evrelerinde olu\u015fturdu\u011fu etkiyle e\u011flenmeye ba\u015flarlar. Fakat, iki ya\u015f\u0131na gelinceye kadar \u00e7ocuklar bir benlik hissi geli\u015ftirmez ve iki ya\u015f\u0131ndan itibaren de kendilerine bir ba\u015fkas\u0131 g\u00f6z\u00fcyle bakabilir hale gelerek bir kendilik hissi geli\u015ftirmeye ba\u015flarlar. Bir\u00e7ok \u00e7ocu\u011fun iki ya\u015f itibariyle geli\u015ftirmeye ba\u015flad\u0131\u011f\u0131 bu yeni\u00a0\u00f6z fark\u0131ndal\u0131\u011f\u0131n bir i\u015fareti de, \u00e7ocuklar\u0131n kendilerini aynada ya da foto\u011fraflarda tan\u0131maya ba\u015flamalar\u0131d\u0131r. Bu tarz \u00f6z fark\u0131ndal\u0131k; \u00e7ocu\u011fun aln\u0131na gizlice k\u00fc\u00e7\u00fck bir nokta koyarak (yeni s\u00fcr\u00fclm\u00fc\u015f bir rujla \u00f6pmek gibi) bilimsel anlamda da \u00f6l\u00e7\u00fclebilir. \u00c7ocuk, koydu\u011funuz bu i\u015fareti hissedemez b\u00f6ylelikle de dokunma duyusu ile bu i\u015faretin varl\u0131\u011f\u0131n\u0131 anlayamaz. Fakat bir ayna kar\u015f\u0131s\u0131na ge\u00e7ti\u011finde bu i\u015fareti g\u00f6rebilir. E\u011fer ki \u00e7ocuk kendisini bir ba\u015fkas\u0131n\u0131n onu g\u00f6rd\u00fc\u011f\u00fc gibi g\u00f6rebilme kapasitesine sahipse, ayna kar\u015f\u0131s\u0131na ge\u00e7ti\u011finde aln\u0131ndaki bu ize dokunmaya \u00e7al\u0131\u015facakt\u0131r. Bu davran\u0131\u015f da; \u00e7ocu\u011fun aynadaki g\u00f6r\u00fcnt\u00fc ile kendi v\u00fccudu aras\u0131nda bir e\u015fle\u015ftirme kurdu\u011funun i\u015faretidir. Bebekler de do\u011fal olarak kendi \u00f6z fark\u0131ndal\u0131klar\u0131n\u0131, \u201cben\u201d, \u201cbana\u201d, \u201csen\u201d\u00a0ve \u201cbenim\u201d gibi kendi kendine konu\u015fma dilini kullanma ve anlama becerileri ile sergilerler. Bir ba\u015fka \u00f6rnek ise, bir \u015feyi kendi \u201cm\u00fclkiyetleri\u201d olarak iddia ettiklerinde g\u00f6r\u00fcl\u00fcr. \u201cBu benim\u201d a\u011flamalar\u0131 bir\u00e7ok karde\u015f aras\u0131ndaki anla\u015fmazl\u0131\u011f\u0131n k\u00f6kenidir. Utanma, \u00f6v\u00fcnme, su\u00e7luluk ve su\u00e7lama gibi \u00f6z-bilin\u00e7 duygular\u0131n\u0131n g\u00f6r\u00fcnmesi de bir \u00e7ocu\u011fun \u00f6z fark\u0131ndal\u0131k geli\u015ftirdi\u011finin g\u00f6stergesidir. \u00dc\u00e7 ya\u015f\u0131ndan itibaren, ebeveynler, \u00e7ocuklar\u0131nda bu durumu fark edebilirler. \u00c7ocuklar, yanl\u0131\u015f bir davran\u0131\u015f\u0131n d\u00fczeltilmesi noktas\u0131nda motive olabilir, kendi davran\u0131\u015flar\u0131ndan gurur duyabilir veya yapt\u0131klar\u0131 bir \u015feyden mutsuz olduklar\u0131nda gizlenebilir. Erken ya\u015f \u00e7ocuklar\u0131, kendilerini bir ba\u015fkas\u0131n\u0131n g\u00f6z\u00fcnden de\u011ferlendirebilme kapasitesine sahiptir ve bu da kendi hisleri ve d\u00fc\u015f\u00fcncelerinin bir i\u015fareti olan \u201cbenlik-konseptini\u201d kazand\u0131klar\u0131n\u0131n g\u00f6stergesidir. Bir ve iki ya\u015f aral\u0131\u011f\u0131nda, \u00e7ocuklar, zamanla daha da kompleks bir hal alacak olan \u201cBen iyi bir \u00e7ocu\u011fum\u201d gibi basit kendilik tan\u0131mlamalar\u0131 ve de\u011ferlendirmeleri yapabilirler. Sekiz ya\u015f\u0131na yakla\u015ft\u0131k\u00e7a, kendi ki\u015filik \u00f6zellikleri ve tutumlar\u0131 konusunda nispeten istikrarl\u0131 fikirleri olacakt\u0131r ve de\u011ferli ve yetkili bir ki\u015fi gibi olup olmad\u0131klar\u0131n\u0131 d\u00fc\u015f\u00fcnmeye ba\u015flayacaklard\u0131r. Ki\u015filikteki bireysel farkl\u0131l\u0131klar ve \u00f6z sayg\u0131 hisleri, bir \u00e7ocu\u011fun sosyal durumlara ve akademik ba\u015far\u0131ya dair yakla\u015f\u0131m\u0131n\u0131 etkileyebilir. Kendilerine dair olumlu bir alg\u0131ya sahip olan \u00e7ocuklar, sosyal ve akademik \u00e7\u0131kt\u0131lar noktas\u0131nda iyi bir geli\u015fime sahip olur. Bu durum belki de \u00e7ocu\u011fun ba\u015far\u0131ya odaklanm\u0131\u015f olmas\u0131ndan ve ba\u015far\u0131s\u0131zl\u0131klarla engellenememesinden kaynaklan\u0131yor olabilir. Ebeveynler, \u00e7ocuklar\u0131na, ba\u015far\u0131lar\u0131 ve olumsuz olaylar\u0131n \u00fcstesinden gelebilmeleri noktas\u0131ndan onlara olumlu d\u00f6n\u00fctler sunarak pozitif\u00a0bir \u00f6zg\u00fcven geli\u015ftirmelerine yard\u0131mc\u0131 olabilirler. Psikologlar, ebeveynlerin ayn\u0131 zamanda da do\u011fumdan itibaren \u00e7ocuklar\u0131n\u0131n \u00f6z-sayg\u0131lar\u0131n\u0131 \u015fekillendirebileceklerini ileri s\u00fcr\u00fcyorlar ve bir bebe\u011fin eylemlerine olumlu tepki verildi\u011finde onlara d\u00fcnyay\u0131 olumlu y\u00f6nde etkileme deneyimleri kazand\u0131r\u0131labilece\u011fini d\u00fc\u015f\u00fcn\u00fcyorlar. \u00c7ocuklar\u0131n kendilerini nas\u0131l hissettiklerinden ba\u011f\u0131ms\u0131z olarak, bili\u015fsel yap\u0131lar\u0131na; \u201cbenim\u201d yakla\u015f\u0131m\u0131n\u0131 eklemek onlar\u0131n bilgiyi i\u015fleme bi\u00e7imlerini de\u011fi\u015ftiriyor. \u00d6rne\u011fin, yeti\u015fkinler olarak bizler, \u00e7ocuklu\u011fumuza dair \u00e7ok az \u015fey hat\u0131rlar\u0131z. Bu \u201c\u00e7ocukluk amnezisine\u201d dair i\u00e7g\u00fcd\u00fcsel bir a\u00e7\u0131klama \u015fu \u015fekilde geli\u015ftirilebilir; haf\u0131zalar, benlik hissimizle ili\u015fkilendirilene kadar, onlar\u0131 depolamam\u0131z ve hat\u0131rlamam\u0131z \u00e7ok zor bir h\u00e2l al\u0131r. \u00c7ocu\u011fun benlik hissi bir kez oturdu\u011funda, kendileriyle ilgili bilgiyi hat\u0131rlamalar\u0131 daha muhtemel olur. Bu da haf\u0131zada \u201c\u00f6z-referanslama etkisi\u201d olarak bilinir ve \u00e7ok erken ortaya \u00e7\u0131kar. En az\u0131ndan \u00fc\u00e7 ya\u015f\u0131ndan itibaren, \u00e7ocuklar kendileriyle ba\u011flant\u0131l\u0131 nesneleri ba\u015fkalar\u0131yla ba\u011flant\u0131l\u0131 olanlara k\u0131yasla daha fazla hat\u0131rlar. \u00d6rne\u011fin, yap\u0131lan bir deneyde, 4-6 ya\u015f aras\u0131 \u00e7ocuklardan, al\u0131\u015fveri\u015f sonucu sat\u0131n al\u0131nan baz\u0131 nesnelerin resimlerini kendi sepetlerine ve ba\u015fka bir ki\u015finin sahip oldu\u011fu bir al\u0131\u015fveri\u015f sepetine yerle\u015ftirmeleri istendi. Resimlerin s\u0131ralanmas\u0131n\u0131n ard\u0131ndan, \u00e7ocuklara daha geni\u015f bir \u00f6l\u00e7ekte de\u011fi\u015fkenlik g\u00f6steren al\u0131\u015fveri\u015f nesnesi g\u00f6sterildi ve bu nesnelerden hangilerini \u00f6nceki oyundan hat\u0131rlad\u0131klar\u0131 soruldu. Sonu\u00e7ta, \u00e7ocuklar\u0131n \u201ckendilerine\u201d ait sepete koyduklar\u0131 nesneleri ba\u015fkas\u0131n\u0131n sepetine koyduklar\u0131na k\u0131yasla daha tutarl\u0131 bi\u00e7imde hat\u0131rlad\u0131klar\u0131 g\u00f6r\u00fcld\u00fc. Bu noktada \u00f6z-referans etkisi ortaya \u00e7\u0131kar. \u00c7\u00fcnk\u00fc \u00e7ocuklar nesneleri kendileriyle ili\u015fkilendirdikleri i\u00e7in (\u00f6rne\u011fin, \u201cbenim elmam\u201d), beyinde daha fazla dikkat ve haf\u0131za deste\u011fi vard\u0131r. Bu da kendilerine ili\u015fkin\u00a0potansiyel bilgilerin kaybolmamas\u0131n\u0131 ortaya koyar. \u00d6z-referans etkisi, \u00e7ocuklar\u0131n bilgiyi \u00f6\u011frenme ve i\u015flemelerine yard\u0131m olmada kullan\u0131labilir, \u00f6zellikle de ya\u015fam\u0131n erken d\u00f6nemlerinde ortaya \u00e7\u0131kar. Dolay\u0131s\u0131yla, \u00e7ocuklara c\u00fcmle kurma ve kelimeleri telafuz ettirirken, kendileriyle ili\u015fkilendirme yapman\u0131z \u2013\u00f6rne\u011fin; \u201cBen\u201d ile ba\u015flayan c\u00fcmleler kurdurman\u0131z\u2013 telaffuz ve kelime da\u011farc\u0131klar\u0131n\u0131 \u00f6nemli oranda geli\u015ftirir. \u00d6te yandan, matematik problemlerinde birinci tekil \u015fah\u0131s\u0131n kullan\u0131lmas\u0131 \u2013\u00d6rne\u011fin; \u201cSenin sahip oldu\u011fun elma say\u0131s\u0131 Ay\u015fe\u2019ninkinden d\u00f6rt fazlad\u0131r\u201d gibi\u2013 \u00e7ocuklar\u0131n hem cevap h\u0131zlar\u0131n\u0131 hem de do\u011fru cevap oranlar\u0131n\u0131 geli\u015ftirir. Sonu\u00e7 olarak, kendilik hissi do\u011fumda ba\u015flar, fakat \u00e7ocuk 2-4 ya\u015f aras\u0131 d\u00f6neme kadar bir \u201cbenim\u201d fikri sergilemez. \u00c7ocuklar, sonras\u0131nda kendileri hakk\u0131nda bilgiler toplamaya, otobiyografik materyalleri depolamaya ve yan\u0131tlar\u0131n\u0131 \u00e7evrelerine do\u011fru y\u00f6nlendiren bir hayat hikayesine ba\u015flar.", "tags": ["\u00e7ocuklar (pedagoji & pediatri)", "ki\u015filik"]},
{"source": "bilimfili.com", "url": "https://bilimfili.com/bazilari-neden-mistik-deneyimler-yasadigini-dusunur/", "category": "psikoloji", "date": "7 Eyl\u00fcl 2016", "title": "Baz\u0131 \u0130nsanlar Neden Mistik Deneyimler Ya\u015fad\u0131\u011f\u0131n\u0131 D\u00fc\u015f\u00fcn\u00fcr?", "content": "2001 y\u0131l\u0131n\u0131n ilk g\u00fcnlerinde milyarlarca insan yeni milenyum \u00e7a\u011f\u0131n\u0131n ba\u015flang\u0131c\u0131n\u0131 kutluyorken, 30 ya\u015f\u0131nda bir kad\u0131n h\u00fcz\u00fcn ve umutsuzluk hisleriyle m\u00fccadele ediyordu. Derinden ba\u011fl\u0131l\u0131k duydu\u011fu\u00a0bir erkek arkada\u015f\u0131na a\u015f\u0131k olmu\u015ftu, fakat ikisi de bir ili\u015fki i\u00e7erisindeydi ve kendi hayatlar\u0131n\u0131 ya\u015f\u0131yorlard\u0131. \u0130leti\u015fimi kesmelerinin ard\u0131ndan, kad\u0131n, duydu\u011fu \u00f6zlemle ba\u015fa \u00e7\u0131kam\u0131yordu, uyuyam\u0131yor, yemek yiyemiyor ve g\u00fcnden g\u00fcne eriyordu. \u0130\u00e7erisinde bulundu\u011fu duygusal hal giderek daha da k\u00f6t\u00fcle\u015fmi\u015f, intihar etmeyi d\u00fc\u015f\u00fcnmeye ba\u015flam\u0131\u015ft\u0131. Sonras\u0131nda yard\u0131ma ihtiyac\u0131 oldu\u011funu fark eden kad\u0131n, dizlerinin \u00fczerine \u00e7\u00f6k\u00fcp, tanr\u0131ya dua etmeye ba\u015flam\u0131\u015ft\u0131. \u201cTanr\u0131m, sana b\u00fct\u00fcn kalbimle inan\u0131yorum ve orada oldu\u011funu biliyorum. Hayat\u0131m boyunca hi\u00e7 dua etmedim ve \u015fu an ilk kez sana dua ediyorum.\u201d Ve kad\u0131n, derin bir uykuya dald\u0131. \u201cAniden kendimi, g\u00fczel bir m\u00fczik e\u015fli\u011finde, bir \u0131\u015f\u0131\u011fa do\u011fru y\u00fcr\u00fcrken buldum. Ve birden uyand\u0131m, yata\u011f\u0131mda oturdum ve akl\u0131m\u0131 kaybetmeye ba\u015flad\u0131\u011f\u0131m\u0131 d\u00fc\u015f\u00fcn\u00fcyordum. Tekrar uyumak istedim ve g\u00f6zlerimi kapad\u0131m. Bir kez daha bu g\u00fczel \u0131\u015f\u0131k belirdi. O kadar g\u00fczeldi ki. Sonra o harika m\u00fczi\u011fi i\u015fitmeye ba\u015flad\u0131m. Bana s\u00f6ylenenleri anlatmak istemiyorum \u00e7\u00fcnk\u00fc bunlar tanr\u0131dan gelen bir mesajd\u0131. Ancak \u015funu s\u00f6ylemek istiyorum, mistisizm hakk\u0131nda hi\u00e7bir \u015fey bilmiyordum, ke\u015fke \u015fimdi bildiklerimi o zaman da bilseydim, b\u00f6ylelikle o g\u00fczel \u0131\u015f\u0131\u011f\u0131 b\u00fct\u00fcn kalbimle ve ruhumla kucaklam\u0131\u015f olurdum.\u201d (Bu hik\u00e2ye insanlar\u0131n mistisizm hakk\u0131nda kendi \u201cdeneyimlerini\u201d yazd\u0131klar\u0131 bir siteden \u00e7evrilmi\u015ftir.) Bu tarz bir deneyim anlat\u0131m\u0131n\u0131 muhtemelen dinlemi\u015fsinizdir, \u00e7\u00fcnk\u00fc bir\u00e7ok k\u00fclt\u00fcrde y\u00fczy\u0131llar boyunca benzer mistik \u00f6geleri bar\u0131nd\u0131ran y\u00fczlerce hik\u00e2ye anlat\u0131l\u0131r. Baz\u0131 insanlar bu deneyimlerin do\u011fa\u00fcst\u00fc bir g\u00fc\u00e7 ile ya da tanr\u0131yla kar\u015f\u0131la\u015fmalar oldu\u011funa inan\u0131r. Fakat, sinirbilimi ve psikoloji alan\u0131ndaki ara\u015ft\u0131rmalar ve beynimize dair s\u00fcrekli geli\u015fen kavray\u0131\u015f\u0131m\u0131z bu \u015feylerin beyin taraf\u0131ndan \u00fcretildi\u011fini ortaya koyuyor. Ancak yine de bu tuhaf deneyimleri ortaya \u00e7\u0131karan n\u00f6ral mekanizma tam olarak a\u00e7\u0131klanm\u0131\u015f de\u011fil. Bilim insanlar\u0131n\u0131n bu deneyimleri a\u00e7\u0131klayan iki temel hipotezleri var. Birinciye g\u00f6re, mistik deneyimler; beynimizin temporal lob gibi; duygularla, soyut anlamlar ve imgelerle ili\u015fkili b\u00f6lgelerindeki de\u011fi\u015fimler ile ba\u011flant\u0131l\u0131 olabilir. Di\u011fer hipoteze g\u00f6re ise bu deneyimler, beynimizin y\u00f6netsel fonksiyonlarla ili\u015fkili bir b\u00f6lgesi olan dorsolateral prefrontal korteksteki (dlPFC) aktivitede meydana gelen azalman\u0131n bir sonucu olabilir. Ge\u00e7ti\u011fimiz y\u0131l\u0131n Aral\u0131k ay\u0131nda\u00a0Neuropsychologia\u2018de yay\u0131mlanan bir \u00e7al\u0131\u015fmada, ara\u015ft\u0131rmac\u0131lar, bir zamanlar Vietnam sava\u015f\u0131nda sava\u015fm\u0131\u015f ve beyin hasar\u0131 ile m\u00fccadele eden 116 emekli askerde ve beyin hasar\u0131 olmayan 32 emekli askerde bu tarz mistik deneyimlerin ya\u015fanma durumlar\u0131n\u0131 ve n\u00f6ral mekanizmalar\u0131n\u0131 incelediler. \u00c7al\u0131\u015fmada yer alan askerler n\u00f6ropsikolojik bir teste tabi tutulurken, beyinleri de CT taramalar\u0131 ile g\u00f6zlemlendi. Askerlerin hepsi, sava\u015ftan yakla\u015f\u0131k 40-45 y\u0131l sonra ayn\u0131 anda de\u011ferlendirmeye al\u0131nd\u0131lar. Ara\u015ft\u0131rmac\u0131lar, askerlerdeki mistik deneyim yayg\u0131nl\u0131\u011f\u0131n\u0131 \u00f6l\u00e7t\u00fcklerinde, beyin hasar\u0131 ya\u015fayan 116 askerden 50\u2019sinin mistik deneyim ya\u015fad\u0131klar\u0131n\u0131, bunlar\u0131n 23\u2019\u00fcn\u00fcn bu deneyimleri sava\u015f s\u0131ras\u0131nda, yaralanmalar\u0131ndan hemen sonra deneyimledikleri, 27\u2019sinin ise sava\u015f bittikten sonra deneyimledikleri bulgusuna ula\u015ft\u0131lar. Buna kar\u015f\u0131n, beyin hasar\u0131 ya\u015famam\u0131\u015f 32 askerin ise hi\u00e7birinin sava\u015f s\u0131ras\u0131nda b\u00f6yle bir deneyim ya\u015famad\u0131klar\u0131 ancak 9 ki\u015finin sava\u015ftan sonra b\u00f6yle bir mistik deneyim ya\u015fad\u0131klar\u0131 bulgusuna ula\u015f\u0131ld\u0131. Ekip, beyin hasar\u0131 ya\u015fam\u0131\u015f askerlerde doku bozulmas\u0131n\u0131n beynin hangi b\u00f6lgesinde meydana geldi\u011fine bakt\u0131klar\u0131nda ise bu b\u00f6lgelerin mistisizm ile ili\u015fkili oldu\u011fu d\u00fc\u015f\u00fcn\u00fclen\u00a0dorsolateral prefrontal korteks ve orta/\u00fcst temporal korteksi de i\u00e7eren frontal ve temporal kortekslerde meydana geldi\u011fini g\u00f6zlemledi. Dorsolateral prefrontal korteks (dlPFC); i\u015fler bellek, planlama ve \u00e7\u0131kar\u0131m yapma gibi geni\u015f bir skaladaki y\u00f6netsel fonksiyonlar\u0131m\u0131z\u0131 kontrol eden b\u00f6lgelerden birisidir. Bulgulara g\u00f6re, y\u00f6netsel fonksiyonlarda i\u015flev g\u00f6stererek,\u00a0dlPFC bir kimsenin belirli bir duyusal deneyimi mistik bir deneyim gibi alg\u0131lay\u0131p alg\u0131lamamas\u0131n\u0131 ya da ayn\u0131 tecr\u00fcbeye ak\u0131lc\u0131 bir alg\u0131lama geli\u015ftirip geli\u015ftirememesini belirlemede role oynar. \u00d6te yandan temporal korteksin de mistik deneyimlerin ortaya \u00e7\u0131kmas\u0131na dair ge\u00e7mi\u015f ara\u015ft\u0131rmalarla paralellik g\u00f6sterdi\u011fi g\u00f6r\u00fcl\u00fcyor. \u00d6rne\u011fin, temporal loblar\u0131nda krizler g\u00f6r\u00fclen temporal epilepsi hastalar\u0131 da s\u0131kl\u0131kla mistik deneyimler ya\u015fad\u0131klar\u0131n\u0131 anlat\u0131rlar. Ara\u015ft\u0131rmalar\u0131n ortaya koydu\u011fu sonu\u00e7lara dayanarak, temporal lobun s\u0131rad\u0131\u015f\u0131 bir beyin aktivitesi \u00f6rg\u00fcs\u00fc olu\u015fturmada \u00f6nemli oldu\u011funu ve dorsolateral prefrontal korteksin de bu aktivitelerin mistik deneyimler ya\u015fam\u0131\u015f gibi sunulmas\u0131nda bir role sahip oldu\u011funu s\u00f6yleyebiliyoruz.", "tags": ["beyin", "d\u00fc\u015f\u00fcnceler", "hayalg\u00fcc\u00fc"]},
{"source": "bilimfili.com", "url": "https://bilimfili.com/kirik-bir-kalp-olume-yol-acar-mi/", "category": "psikoloji", "date": "11 Eyl\u00fcl 2016", "title": "\u201cK\u0131r\u0131k Bir Kalp\u201d \u00d6l\u00fcme Yol A\u00e7ar m\u0131?", "content": "K\u0131r\u0131k bir kalp ifadesi, size belki romantik bir film sahnesini hat\u0131rlatacakt\u0131r ya da bir kalp \u00e7iziminin porselen gibi k\u0131r\u0131ld\u0131\u011f\u0131 bir g\u00f6r\u00fcnt\u00fcy\u00fc. Esas\u0131nda, \u201ck\u0131r\u0131k kalp sendromu\u201d pop\u00fcler k\u00fclt\u00fcrde sertifikal\u0131 bir yere sahiptir ve filmlerde g\u00fc\u00e7l\u00fc ve etkili bir tema olarak s\u0131kl\u0131kla kullan\u0131l\u0131r, \u00f6rne\u011fin \u201cThe Notebook\u201d. Peki, \u00f6zellikle de duygusal karma\u015fa d\u00f6nemlerinde varl\u0131\u011f\u0131n\u0131 hissetti\u011fimiz \u201ckalp k\u0131r\u0131kl\u0131\u011f\u0131\u201d bir ki\u015finin \u00f6l\u00fcm\u00fcne yol a\u00e7abilir mi? Cevap elbette ki o kadar basit de\u011fil. Dolay\u0131s\u0131yla ilk olarak biraz bilimle ba\u015flamak zorunday\u0131z. Son 20 y\u0131lda, d\u00fczensiz kalp at\u0131\u015f\u0131 olarak bilinen atrial fibrilasyon (AF) en \u00f6nemli toplumsal sa\u011fl\u0131k problemlerinden birisi olmu\u015ftur ve \u00f6zellikle de bat\u0131 \u00fclkelerinde sa\u011fl\u0131k giderlerinin artmas\u0131nda belirgin bir sebep olmu\u015ftur. Atrial fibrilasyon sorunu ya\u015fayan bireyler, be\u015f kat daha fazla fel\u00e7 ge\u00e7irme riski ve iki kat daha fazla \u00f6l\u00fcm riski ta\u015f\u0131rlar. Tahminlere g\u00f6re her y\u0131l 120.000 ila 215.000 yeni vakalar\u0131n tan\u0131 konuldu\u011fu Avrupa\u2019da, 2030 y\u0131l\u0131 itibar\u0131yla 14-17 milyon AF hastas\u0131 olacak. Amerika\u2019da ise 2010 y\u0131l\u0131nda 5.2 milyon olan AF vakas\u0131 yayg\u0131nl\u0131\u011f\u0131n\u0131n 2030 y\u0131l\u0131 itibar\u0131yla 12.1 milyona \u00e7\u0131kmas\u0131 bekleniyor. Atrial fibrilasyonun tam olarak sebebi bilinmiyor ve muhtemelen de genetik ve \u00e7evresel fakt\u00f6rlerin etkili oldu\u011fu birden fazla bile\u015feni s\u00f6z konusu. Vakan\u0131n seyri ise \u015fu \u015fekilde oluyor; \u00f6nce ani bir ritm bozuklu\u011fu ile ba\u015fl\u0131yor, sonra bu bozukluk s\u00fcreklilik arz etmeye ba\u015fl\u0131yor ve nihayet de kal\u0131c\u0131 hale geliyor. Bu ge\u00e7i\u015flerin ortaya \u00e7\u0131kmas\u0131 y\u0131llar alabilir, fakat bu ilerlemedeki as\u0131l \u00f6nemli \u015fey, hastal\u0131k ve fiziksel yorgunluktan alkol, kafein ve duygusal strese kadar \u00e7e\u015fitli tetikleyicilerin olmas\u0131d\u0131r. Peki sevilen bir kimsenin kayb\u0131n\u0131n\u00a0k\u0131r\u0131k bir kalple ne ilgisi var? G\u00f6r\u00fcn\u00fc\u015fe g\u00f6re bu iki fenomen birbiriyle ba\u011flant\u0131l\u0131. Open Heart\u2019da yay\u0131mlanan bir \u00e7al\u0131\u015fmaya g\u00f6re, partnerlerden birisinin \u00f6l\u00fcm\u00fc, kay\u0131ptan bir y\u0131l sonraya kadar AF geli\u015ftirme riskini art\u0131r\u0131yor. Ge\u00e7mi\u015fe y\u00f6nelik olan bu \u00e7al\u0131\u015fmada, Danimarka\u2019daki hastane kay\u0131tlar\u0131ndan toplanan 88.612 hastan\u0131n (%19.72\u2019si e\u015fini kaybetmi\u015f hastalar) verileri incelendi ve \u00a0bireylerde AF tan\u0131s\u0131n\u0131n ilk kez 1995 ile 2014 y\u0131llar\u0131 aras\u0131nda tan\u0131land\u0131\u011f\u0131 belirlendi. Ara\u015ft\u0131rma ekibi, verileri AF hastas\u0131 olmayan ve test grubuyla ayn\u0131 ya\u015f ve cinsiyetteki rastgele se\u00e7ilmi\u015f 886.120 insan\u0131n yer ald\u0131\u011f\u0131 (%19.07\u2019si e\u015fini kaybetmi\u015f) bir kontrol grubu ile k\u0131yaslad\u0131lar. \u00d6te yandan ara\u015ft\u0131rmada, medeni h\u00e2l, e\u011fitim seviyesi, deneklerin kardiyovask\u00fcler bir hastal\u0131k, diabet gibi sorunlar\u0131 olup olmad\u0131\u011f\u0131 da kontrol alt\u0131nda tutuldu. Ara\u015ft\u0131rma sonucunda, birlikte ya\u015fad\u0131\u011f\u0131 ya da evlendi\u011fi partnerini kaybeden bireylerin, ya\u015fad\u0131\u011f\u0131 kay\u0131pla birlikte 30 g\u00fcn i\u00e7erisinde AF riskinin artt\u0131\u011f\u0131 g\u00f6r\u00fcld\u00fc. (Normalden yakla\u015f\u0131k %41 daha fazla bir risk.) S\u00f6z konusu bu risk kay\u0131ptan sonraki 8-14 g\u00fcnl\u00fck s\u00fcrede normalden %90 daha fazla olarak en y\u00fcksek seviyeye \u00e7\u0131k\u0131yor ve bir y\u0131ldan sonra normal seviyelere do\u011fru d\u00fczenli olarak ini\u015fe ge\u00e7iyor. Riskin en fazla oldu\u011fu ya\u015f grubu ise 60 ya\u015f alt\u0131 grupta ve beklenmedik \u00f6l\u00fcmlerde g\u00f6r\u00fcl\u00fcyor. \u0130lgin\u00e7 bir bi\u00e7imde, \u00f6l\u00fcmler bir hastal\u0131ktan kaynakl\u0131 oldu\u011funda, kay\u0131ptan sonra partnerlerin AF riskinde bir geli\u015fme g\u00f6r\u00fclm\u00fcyor. \u00c7al\u0131\u015fman\u0131n en g\u00fc\u00e7l\u00fc yanlar\u0131ndan birisi \u00f6rnekleminin geni\u015fli\u011fi ve populasyon temelli olu\u015fu, fakat ara\u015ft\u0131rma g\u00f6zlemsel bir \u00e7al\u0131\u015fma oldu\u011fu i\u00e7in herhangi bir neden sonu\u00e7 ili\u015fkisi sa\u011flayam\u0131yor. \u00d6te yandan ya\u015fam stili ya da AF\u2019ye dair aile ge\u00e7mi\u015fi gibi di\u011fer fakt\u00f6rler de sonu\u00e7lar\u0131 etkilemi\u015f olabilir. E\u011fer ki verilerde kullan\u0131lan bireylerin kalp hasar\u0131na ili\u015fkin kan biyo-i\u015faretleri ya da adrenalin gibi stres hormonlar\u0131na dair veriler de toplan\u0131l\u0131rsa, ya da ekokardiyografi kullanarak saptanabilen daha ciddi kalp hastal\u0131klar\u0131n\u0131n olup olmad\u0131\u011f\u0131 da g\u00f6z \u00f6n\u00fcnde bulundurulursa ara\u015ft\u0131rma daha da geli\u015ftirilebilir. Son 25 y\u0131ld\u0131r elde edilen bilimsel veriler, ger\u00e7ek hayatta k\u0131r\u0131k bir kalbin daha sonra kalp sorunlar\u0131na yol a\u00e7abilece\u011fini destekler nitelikte. Ayn\u0131 zamanda stres temelli kardiyomiyopati ya da Takotsubo kardiyomiyopati olarak bilinen \u201ck\u0131r\u0131k kalp sendromu\u201d ilk olarak 1990 y\u0131l\u0131nda Japon\u2019yada tan\u0131mland\u0131 ve giderek de ger\u00e7ek bir medikal vaka olarak d\u00fcnyaya yay\u0131ld\u0131. Burada \u015funu belirtmek gerekiyor ki;\u00a0ekokardiyografi, kan biyo-i\u015faretleri ve di\u011fer deliller olmadan Danimarka\u2019da yap\u0131lan yukar\u0131daki \u00e7al\u0131\u015fman\u0131n \u201ck\u0131r\u0131k kalp sendromu\u201d olup olmad\u0131\u011f\u0131n\u0131 kesin olarak s\u00f6yleyemiyoruz. Ancak yukar\u0131daki \u00e7al\u0131\u015fmada da kabaca bahsedildi\u011fi gibi,\u00a0Takotsubo kardiyomiyopati ans\u0131z\u0131n ve beklenmedik bir bi\u00e7imde ba\u015flar (hatta sa\u011fl\u0131kl\u0131 bireylerde dahi). Vakan\u0131n semptomlar\u0131 ise s\u0131k s\u0131k ya\u015fanan nefes darl\u0131\u011f\u0131, g\u00f6\u011f\u00fcs a\u011fr\u0131s\u0131 ve kalp krizi i\u015fareti olan anormal elektrokardiyogram gibi i\u015faretlerdir. Esas\u0131nda, Takotsubo sendromu doktorlar taraf\u0131ndan g\u00f6r\u00fclen kalp krizi vakalar\u0131n\u0131n yakla\u015f\u0131k %2 ila %5\u2019ini olu\u015fturmaktad\u0131r ve 50 ya\u015f \u00fcst\u00fc kad\u0131nlarda daha y\u00fcksek bir g\u00f6r\u00fclme oran\u0131na (erkeklerde yaln\u0131zca %10) sahiptir. \u0130lgin\u00e7 olan ise\u00a0Takotsubo kardiyomiyopati genellikle, sevilen bir ki\u015finin kayb\u0131, maj\u00f6r cerrahi ya da deprem gibi felaketler gibi duygusal ve fiziksel stresler taraf\u0131ndan tetiklenir.\u00a0Takotsubo kardiyomiyopatiye sebep olan as\u0131l mekanizma tam olarak bilinmiyor olsa da baz\u0131 deliller, kalp kas\u0131n\u0131n zay\u0131flamas\u0131nda birincil sebep olan adrenalin gibi baz\u0131 stres hormonlar\u0131n\u0131n a\u015f\u0131r\u0131 sal\u0131n\u0131m\u0131n\u0131n oldu\u011funu ortaya koyuyor. \u00d6te yandan, g\u00fc\u00e7l\u00fc duygular her zaman olumsuz olmak zorunda de\u011fil, torun do\u011fumu ya da do\u011fum g\u00fcn\u00fc gibi mutlu olaylar da \u201cmutlu kalp sendromu\u201cnu ba\u015flatabilir. Takotsubo kardiyomiyopatinin uzun vadede etkileri belirsiz olsa da g\u00f6r\u00fcn\u00fc\u015fe g\u00f6re ge\u00e7ici ve geri d\u00f6n\u00fc\u015f\u00fc m\u00fcmk\u00fcn olabilir. Yine de kalplerimizin k\u0131r\u0131labilece\u011fi kesin ve baz\u0131lar\u0131m\u0131z i\u00e7in bu durum olduk\u00e7a tehlikeli olabilir.", "tags": ["a\u015fk", "duygular", "fizyoloji", "kalp", "\u00f6l\u00fcm", "romantik ili\u015fki", "stres"]},
{"source": "bilimfili.com", "url": "https://bilimfili.com/insanlarin-yuzde-ucu-sesleri-taniyamiyor-olabilir/", "category": "psikoloji", "date": "11 Eyl\u00fcl 2016", "title": "\u0130nsanlar\u0131n Y\u00fczde \u00dc\u00e7\u00fc, Sesleri Tan\u0131yam\u0131yor Olabilir", "content": "Muhtemelen \u2018prospagnozi\u2018 terimini duymu\u015fsunuzdur. Bu terim, tan\u0131nan insanlar\u0131n y\u00fczlerini hat\u0131rlayamama durumuna yol a\u00e7an bir bili\u015fsel bozuklu\u011fu tan\u0131mlamakta kullan\u0131l\u0131r.\u00a0Bu bozuklu\u011fa sahip insanlar aile \u00fcyelerinin, sevdikleri insanlar\u0131n, arkada\u015flar\u0131n\u0131n y\u00fczlerini hat\u0131rlamada ve ay\u0131rt etmede zorlan\u0131rlar. Her ne kadar bir\u00e7ok insan prospagnozi terimine ya da yol a\u00e7t\u0131\u011f\u0131 duruma a\u015fina olsa da, bu bozuklu\u011fun uzaktan akrabas\u0131 olan \u2018fonagnozi\u2018 (phonagnosia) genellikle g\u00f6z ard\u0131 edilir. Bilinen\u00a0insanlar\u0131n seslerini tan\u0131makta zorluk \u00e7ekme bozuklu\u011funu tan\u0131mlayan fonagnozinin az bilinmesinin yan\u0131 s\u0131ra, prospagnozi kadar ara\u015ft\u0131r\u0131lmad\u0131\u011f\u0131n\u0131 da s\u00f6ylemek m\u00fcmk\u00fcn. Fonagnozi \u00fczerine, Brain and Language\u2018de yeni bir ara\u015ft\u0131rma yay\u0131mland\u0131. Ara\u015ft\u0131rmada insanlar\u0131n y\u00fczde \u00fc\u00e7\u00fcnden fazlas\u0131n\u0131n fonagnozi bozuklu\u011fu ile do\u011fdu\u011fu ve bu insanlar\u0131n b\u00fcy\u00fck \u00e7o\u011funlu\u011funun bu bozuklu\u011fa sahip olduklar\u0131n\u0131n hi\u00e7bir zaman fark\u0131na varamad\u0131klar\u0131 \u00f6nermesinde bulunuluyor. University of Southern California\u2019dan psikologlar, 730 kat\u0131l\u0131mc\u0131 \u00fczerinde \u00e7al\u0131\u015fma y\u00fcr\u00fctt\u00fcler ve bu kat\u0131l\u0131mc\u0131lardan 23\u2019\u00fcn\u00fcn fonagnozi bozuklu\u011funa sahip oldu\u011fu bulgusuna ula\u015ft\u0131lar.\u00a0Yap\u0131lan ara\u015ft\u0131rma kapsam\u0131nda kat\u0131l\u0131mc\u0131lara, kat\u0131l\u0131mc\u0131lar\u0131n halihaz\u0131rda\u00a0tan\u0131d\u0131klar\u0131 politikac\u0131lar, m\u00fczisyenler ve akt\u00f6rler gibi \u00f6nemli insanlar g\u00f6sterildi. Bilim insanlar\u0131, g\u00f6sterilen ki\u015filerin kesinlikle tan\u0131n\u0131yor oldu\u011funu\u00a0do\u011frulad\u0131ktan sonra bu testi ger\u00e7ekle\u015ftirdiler. Daha sonra kat\u0131l\u0131mc\u0131lara,\u00a0iki k\u0131sa ses kayd\u0131 dinletildi. Bu kay\u0131tlardan\u00a0birisi \u00fcnl\u00fc birisine aitken, di\u011feri kat\u0131l\u0131mc\u0131n\u0131n tan\u0131mad\u0131\u011f\u0131 birine aitti.\u00a0Kat\u0131l\u0131mc\u0131lardan bu seslerin hangi \u00fcnl\u00fcye ait oldu\u011funu, foto\u011fraflarla e\u015fle\u015ftirerek belirlemesi istendi. Ayr\u0131ca kat\u0131l\u0131mc\u0131lara bir de imgeleme testi yap\u0131ld\u0131. Bu test kapsam\u0131nda, kat\u0131l\u0131mc\u0131lardan belirli \u00fcnl\u00fclerin seslerinin yan\u0131 s\u0131ra baz\u0131 nesnelerin seslerini (cam k\u0131r\u0131lmas\u0131 gibi) ne kadar kolay hayal edebildikleri soruldu. Ortalama olarak, kat\u0131l\u0131mc\u0131lar y\u00fczde 76 do\u011fruluk oran\u0131yla \u00fcnl\u00fclerin sesini tan\u0131mlayabildiler. \u00a0Fakat ara\u015ft\u0131rmac\u0131lara g\u00f6re, kat\u0131l\u0131mc\u0131lar\u0131n y\u00fczde 3.2\u2019si fonagnozi belirtileri g\u00f6steriyordu ve ciddi \u015fekilde sesleri tan\u0131mlamakta zorlan\u0131yorlar. Ara\u015ft\u0131rmac\u0131lara g\u00f6re ayr\u0131ca, daha ya\u015fl\u0131 insanlar testlerde daha iyi ba\u015far\u0131 g\u00f6sterdikleri i\u00e7in, fonagnozinin do\u011fu\u015ftan geldi\u011fi \u00f6nermesi de \u00e7ekimser de olsa yap\u0131labilir. Bu \u00f6nerme ile fonagnozi ve prospagnozinin farkl\u0131la\u015ft\u0131\u011f\u0131n\u0131 s\u00f6ylemek m\u00fcmk\u00fcn. \u00c7\u00fcnk\u00fc prospagnozi bozuklu\u011fu genel olarak bir travma ya da beyin hasar\u0131 sonras\u0131nda ortaya \u00e7\u0131k\u0131yor. Yap\u0131lan \u00e7al\u0131\u015fma g\u00f6rece k\u00fc\u00e7\u00fck \u00f6l\u00e7ekli oldu\u011fu i\u00e7in, bu bulgular\u0131n b\u00fct\u00fcn pop\u00fclasyonlarda ge\u00e7erli oldu\u011fu sav\u0131n\u0131 \u00f6ne s\u00fcrmek\u00a0zor. Fakat bu ara\u015ft\u0131rma bile, bu alanda yap\u0131lm\u0131\u015f en b\u00fcy\u00fck ara\u015ft\u0131rma olma \u00f6zelli\u011fi ta\u015f\u0131yor. British Psychology Society\u2019den bilim insanlar\u0131 da, bu ara\u015ft\u0131rma sayesinde bu alana olan ilginin ve fark\u0131ndal\u0131\u011f\u0131n artmas\u0131n\u0131 umut ettiklerini belirtiyorlar. \u0130lgili makale: An estimate of the prevalence of developmental phonagnosia http://dx.doi.org/10.1016/j.bandl.2016.05.004\nKaynak: British Psychology Society, A surprising number of people are born with a problem recognising familiar voices, retrieved from https://digest.bps.org.uk/2016/09/06/a-surprising-number-of-people-are-born-with-a-problem-recognising-familiar-voices", "tags": ["beyin", "i\u015fitme duyusu"]},
{"source": "bilimfili.com", "url": "https://bilimfili.com/insanlar-neden-giderek-daha-fazla-narsist-oluyor/", "category": "psikoloji", "date": "24 Eyl\u00fcl 2016", "title": "\u0130nsanlar Neden Giderek Daha Fazla Narsist Oluyor?", "content": "Narsisizm konusu as\u0131rlard\u0131r insanlar\u0131n kafas\u0131n\u0131 kar\u0131\u015ft\u0131ran bir konu olmu\u015ftur, fakat sosyal bilimciler art\u0131k narsisizmin, modern bir \u201csalg\u0131n hastal\u0131k\u201d\u00a0haline geldi\u011fini ileri s\u00fcr\u00fcyorlar. Peki narsisizm nedir, bu denli yayg\u0131nla\u015fmas\u0131na ne sebep olmu\u015ftur ve yap\u0131labilecek bir \u015feyler var m\u0131d\u0131r? Narsisizm terimi yakla\u015f\u0131k 2000 y\u0131l \u00f6nce Ovid\u2019in \u201cNergisin Efsanesi\u201dni (Legend of Narcissus) yazmas\u0131yla ortaya \u00e7\u0131km\u0131\u015ft\u0131r. Ovid; bu hik\u00e2yede, g\u00fczel bir Yunan avc\u0131n\u0131n bir g\u00fcn bir su birikintisinde kendi sil\u00fcetinin yans\u0131mas\u0131n\u0131 g\u00f6rd\u00fc\u011f\u00fcn\u00fc ve o yans\u0131maya a\u015f\u0131k oldu\u011funu anlat\u0131r. Avc\u0131 kendi yans\u0131mas\u0131na o kadar tak\u0131nt\u0131l\u0131 hale gelmi\u015ftir ki, art\u0131k onu terk edemez olmu\u015ftur. G\u00fcnler, aylar ge\u00e7er, avc\u0131 su birikintisinin ba\u015f\u0131ndan ayr\u0131lamaz. \u00d6yle bir a\u015fkt\u0131r ki bu; uzan\u0131r ama dokunamaz, dokunur ama sevemez. G\u00fcnden g\u00fcne eriyen avc\u0131, su birikintisinin ba\u015f\u0131nda \u00f6l\u00fcr. \u00d6l\u00fcm\u00fcnden sonra avc\u0131n\u0131n yatt\u0131\u011f\u0131 yerde, boynu suya e\u011filmi\u015f nergis \u00e7i\u00e7ekleri b\u00fcy\u00fcr. Narsisizm kavram\u0131, \u201cego\u201d ve egonun d\u0131\u015f d\u00fcnya ile ili\u015fkisi \u00fczerine \u00e7al\u0131\u015fmalar y\u00fcr\u00fcten psikanalist Sigmund Freud ile pop\u00fcler bir hal al\u0131r. Bu \u00e7al\u0131\u015fma; narsisizm \u00fczerine geli\u015ftirilen di\u011fer bir\u00e7ok teori i\u00e7in de bir \u00e7\u0131k\u0131\u015f noktas\u0131 olma \u00f6zelli\u011findedir. Kaynak: Shutterstock Narsisizm, sa\u011fl\u0131kl\u0131 olandan patolojik olana do\u011fru bir seyir halindedir. Sa\u011fl\u0131kl\u0131 narsisizm, normal insan s\u00fcrecinin bir par\u00e7as\u0131d\u0131r. Sa\u011fl\u0131kl\u0131 narsisizmi, ki\u015finin kendine dair hissetti\u011fi sa\u011fl\u0131kl\u0131 bir sevgi, ger\u00e7ek ba\u015far\u0131lara dayal\u0131 \u00f6zg\u00fcven, yenilgilerle ba\u015fa \u00e7\u0131kabilme yetisi ve sosyal ba\u011flardan ihtiya\u00e7 duyuldu\u011funda destek al\u0131nmas\u0131 olarak ifade edilebilir. Fakat, birey, di\u011fer insanlar\u0131n hassasiyetlerini g\u00f6z ard\u0131 ederken, kendine a\u015f\u0131r\u0131 bir bi\u00e7imde hayran olmaya, di\u011fer insanlar\u0131n onay\u0131n\u0131 beklemeye ve kendiyle fazlas\u0131yla me\u015fgul olmaya ba\u015flad\u0131\u011f\u0131nda, narsisizm bir problem haline gelir. Narsistler, \u00e7evrelerine genellikle muazzam bir g\u00f6r\u00fcnt\u00fc ya da a\u015f\u0131r\u0131 \u00f6zg\u00fcvenli bir portre \u00e7izerler, fakat bu durum, derinlerde gizlenmi\u015f g\u00fcvensizlik duygusu ve en ufak bir ele\u015ftiriyle k\u0131r\u0131lacak \u00e7\u00fcr\u00fck bir \u00f6zsayg\u0131 ile ku\u015fanm\u0131\u015ft\u0131r. Bu karakteristiklerinden kaynakl\u0131, narsist insanlar s\u00fcrekli olarak kendi duygusal ihtiya\u00e7lar\u0131n\u0131 kar\u015f\u0131lamak i\u00e7in s\u0131\u011f ve zay\u0131f ili\u015fkiler i\u00e7erisinde bulunurlar. Dolay\u0131s\u0131yla da, narsistik \u00f6zellikler bir de\u011fer yitimine u\u011frad\u0131\u011f\u0131 anda, bu durum narsistik ki\u015filik bozuklu\u011funa yol a\u00e7ar.\nThe Diagnostic and Statistical Manual of Mental Disorders (Mental Bozukluklar\u0131n \u0130statistiksel ve Tan\u0131sal Klavuzu)\u2019da, narsistik ki\u015filik bozuklu\u011fu \u015f\u00f6yle tan\u0131mlan\u0131yor; \u201cs\u00fcrekli ortaya \u00e7\u0131kan bir muazzaml\u0131k \u00f6rg\u00fcs\u00fc, hayranl\u0131k ihtiyac\u0131 ve ergenlikle ba\u015flayan ve \u00e7e\u015fitli kortekslerde ortaya \u00e7\u0131kan empati eksikli\u011fi.\u201d Narsistik ki\u015filik bozuklu\u011fu olan insanlar, en ufak ele\u015ftirilere bile tak\u0131nt\u0131l\u0131 bir h\u00e2l sergiler, kendini y\u00fcksek g\u00f6rmeye dair a\u015f\u0131r\u0131 bir his g\u00f6sterir ve sonu gelmeyen ba\u015far\u0131 fantazileri, g\u00fc\u00e7, harikuladelik, g\u00fczellik ya da ideal sevgi gibi hisleri ile kendi kendilerini yiyip dururlar. Bozukluktan en fazla gen\u00e7ler\u00a0ve erkekler\u00a0etkilenir. Narsistik ki\u015filik bozuklu\u011funun tam sebepleri bilinmiyor, ancak \u00e7ocuklukta u\u011fran\u0131lan suistimal ve ihmal bozuklu\u011fun olu\u015fumundaki muhtemel fakt\u00f6rlerden olabilir. Klinik olarak tan\u0131lanm\u0131\u015f vakalarda insanlar\u0131n %2\u2019si ila %16\u2019s\u0131 narsistik ki\u015filik bozuklu\u011fu g\u00f6sterirken, b\u00fct\u00fcn bir toplum i\u00e7erisinde bozuklu\u011fa sahip insanlar\u0131n y\u00fczdesi %1\u2019den daha az bir orana sahip. Baz\u0131 ara\u015ft\u0131rmalara g\u00f6re, narsistik ki\u015filik bozuklu\u011fu olduk\u00e7a nadir g\u00f6r\u00fclen bir durum, ancak \u00e7al\u0131\u015fmalar narsistik \u00f6zelliklerin de\u011ferlendirilme yollar\u0131n\u0131 ve \u00f6rneklem b\u00fcy\u00fckl\u00fcklerinin olduk\u00e7a de\u011fi\u015fkenlik g\u00f6sterdi\u011fi tahmininde bulunuyor.\u00a0 Baz\u0131 ara\u015ft\u0131rmalara g\u00f6re ise, narsisizm; sanayi devrimiyle birlikte toplumda h\u0131zl\u0131 bir yay\u0131l\u0131m g\u00f6steren \u201cmodern bir salg\u0131n hastal\u0131kt\u0131r.\u201d Yani kapitalizmle birlikte, toplumsal olandan ki\u015fisel olana do\u011fru bir odaklanmaya tan\u0131kl\u0131k ediyoruz. \u00d6z-sayg\u0131 de\u011fi\u015fimi i\u00e7in buras\u0131 \u00f6nemli bir d\u00f6n\u00fc\u015f noktas\u0131yd\u0131. Hayattaki ba\u015far\u0131 i\u00e7in \u00f6z-sayg\u0131 bir kilit olarak tan\u0131mlanmaya ba\u015fland\u0131. E\u011fitimciler ve ebeveynler s\u00fcrekli olarak \u00e7ocuklara onlar\u0131n ne kadar \u00f6nemli ve e\u015fsiz olduklar\u0131n\u0131 anlatmaya ba\u015flayarak \u00f6z-g\u00fcven geli\u015ftirmelerine katk\u0131 sa\u011flad\u0131lar. Ebeveynler, \u00e7ocuklar\u0131na zorlu i\u015flerle ba\u015fa \u00e7\u0131kma noktas\u0131nda onlar\u0131 daha fazla \u00e7al\u0131\u015fmaya sevk etmek yerine, \u00e7ocuklar\u0131n\u0131n \u00f6z-sayg\u0131lar\u0131n\u0131 geli\u015ftirmeyi denediler. Bireycili\u011fin geli\u015fmesi (benlik ve derin hislere odaklanmayla) ve toplumun modernle\u015fmesiyle sosyal normlardaki azalmayla birlikte, aile ve toplum, bireylere daha \u00f6nce sa\u011flad\u0131klar\u0131 deste\u011fi art\u0131k sa\u011flayamaz duruma geldi. Ve ara\u015ft\u0131rmalar, sosyal ba\u011flara dayal\u0131 olman\u0131n \u2013\u00f6rne\u011fin; bulunulan topluma, aileye ve arkada\u015flarla ba\u011fl\u0131l\u0131k\u2013 sa\u011fl\u0131k a\u00e7\u0131s\u0131ndan temel faydalar sa\u011flad\u0131\u011f\u0131n\u0131 ileri s\u00fcr\u00fcyor. Sosyal doku bozulduk\u00e7a, anlaml\u0131 ba\u011fl\u0131l\u0131k i\u00e7in gerekli olan temel ihtiya\u00e7lar\u0131 kar\u015f\u0131lamak da giderek zor bir h\u00e2l almaya ba\u015flad\u0131. Ve soru, \u201cdi\u011fer insanlar i\u00e7in de en iyi olan hangisidir?\u201dden \u201cbenim i\u00e7in en iyi hangisidir?\u201d e d\u00f6n\u00fc\u015ft\u00fc.\u00a0Toplumdaki modernle\u015fme; her \u015feyden \u00f6nce zenginlik, \u00fcn ve \u015f\u00f6hreti \u00f6d\u00fcllendirir hale geldi. B\u00fct\u00fcn bunlar, sosyal ba\u011flardaki k\u0131r\u0131lmalarla birle\u015fince de \u201csosyal anlamda bo\u015f benlik\u201d ortaya \u00e7\u0131kt\u0131. Teknolojinin b\u00fcy\u00fcmesi ve Facebook, Twitter gibi olduk\u00e7a pop\u00fcler hale gelen sosyal medya sitelerinin geli\u015fmesi, bo\u015f zamanlar\u0131m\u0131z\u0131 ge\u00e7irme ve ileti\u015fim bi\u00e7imlerimizde de\u011fi\u015fiklikler yaratt\u0131. Bug\u00fcn, d\u00fcnya genelinde yakla\u015f\u0131k 936 milyon aktif Facebook kullan\u0131c\u0131s\u0131 mevcut. \u0130nternet ba\u011f\u0131ml\u0131l\u0131\u011f\u0131, mental sa\u011fl\u0131k ara\u015ft\u0131rmalar\u0131n\u0131n yeni bir alan\u0131 haline geldi ve g\u00fcncel bir\u00a0enine ara\u015ft\u0131rma Facebook ba\u011f\u0131ml\u0131l\u0131\u011f\u0131n\u0131n narsistik davran\u0131\u015f ve d\u00fc\u015f\u00fck \u00f6z-sayg\u0131 ile g\u00fc\u00e7l\u00fc ba\u011flar\u0131 oldu\u011funu ortaya koyuyor. \u00d6ncelikle narsistik ki\u015filik bozuklu\u011fu tedavileri mevcut ve bu tedaviler,\u00a0farmakoterapi ve psikoterapi uygulamalar\u0131n\u0131 i\u00e7eriyor. \u00d6te yandan meditasyonun da mental sa\u011fl\u0131k \u00fczerinde olumlu etkilere sahip oldu\u011fu g\u00f6sterilmi\u015fti. Ancak \u00e7e\u015fitli tedavilerin etkinli\u011fine dair daha fazla ara\u015ft\u0131rma yap\u0131lmas\u0131na ihtiyac\u0131m\u0131z var.\nPeki neler yapabiliriz ve mutlu bir ya\u015fama nas\u0131l ula\u015fabiliriz? Her \u015feyden \u00f6nce, toplumsal tahribat\u0131n ekonomi-politik boyutunun oldu\u011fu ger\u00e7ekli\u011finden yola \u00e7\u0131k\u0131nca, k\u00f6kl\u00fc de\u011fi\u015fimlere ihtiyac\u0131m\u0131z\u0131n oldu\u011fu kesin. Harvard University\u2019den ara\u015ft\u0131rmac\u0131lar\u0131n y\u00fcr\u00fctt\u00fc\u011f\u00fc ve mutluluk \u00fczerine yap\u0131lan ara\u015ft\u0131rmalar\u0131n en geni\u015f \u00f6rneklemine sahip (olduk\u00e7a fazla say\u0131da insan\u0131 75 y\u0131l boyunca takip eden) bir \u00e7al\u0131\u015fma; mutlulu\u011fun s\u0131rr\u0131n\u0131n para ve \u00fcn sahibi olmakta olmad\u0131\u011f\u0131n\u0131 ortaya koyuyor.\u00a0Bunun yerine, hayattaki en \u00f6nemli \u015feyin ve doygunlu\u011fun en b\u00fcy\u00fck belirtisinin g\u00fc\u00e7l\u00fc ve destekleyici ili\u015fkilere sahip olmak oldu\u011fu ileri s\u00fcr\u00fcl\u00fcyor. Dolay\u0131s\u0131yla her \u015feye, telefonunuzu elinizden b\u0131rak\u0131p, bilgisayar\u0131n\u0131z\u0131 kapat\u0131p bir arkada\u015f\u0131n\u0131zla bulu\u015fmakla ba\u015flayabilirsiniz. Belki, bu durum daha iyi hissetmenize ve \u00f6z-sayg\u0131n\u0131z\u0131n g\u00fc\u00e7lenmesine yol a\u00e7acakt\u0131r.", "tags": ["insan davran\u0131\u015flar\u0131 (davran\u0131\u015f bilimleri)", "\u00d6zseverlik (Narsizm)"]},
{"source": "bilimfili.com", "url": "https://bilimfili.com/kadin-sayisinin-fazla-oldugu-toplumlarda-erkekler-siddete-daha-yatkin-oluyorlar/", "category": "psikoloji", "date": "6 Ekim 2016", "title": "Kad\u0131n Say\u0131s\u0131n\u0131n Fazla Oldu\u011fu Toplumlarda, Erkekler \u015eiddete Daha Yatk\u0131n Oluyor", "content": "Bir\u00e7ok insan\u0131n d\u00fc\u015f\u00fcnd\u00fc\u011f\u00fcn\u00fcn aksine, erkekler genellikle erkek say\u0131s\u0131n\u0131n fazla oldu\u011fu toplumlarda daha fazla kad\u0131n\u00a0taraf\u0131ndan \u00e7evrelendikleri\u00a0toplumlara\u00a0k\u0131yasla\u00a0daha az \u015fiddete y\u00f6nelip daha iyi davran\u0131\u015flar sergiliyorlar. Human Nature dergisinde yay\u0131mlanan ara\u015ft\u0131rmay\u0131 yapan bilim insanlar\u0131, erkek say\u0131s\u0131n\u0131n kad\u0131n say\u0131s\u0131ndan fazla oldu\u011fu toplumlarda, testosteron seviyelerinin fazlal\u0131\u011f\u0131ndan kaynakl\u0131 agresifli\u011fin daha fazla olaca\u011f\u0131 varsay\u0131m\u0131n\u0131 \u00e7\u00f6z\u00fcmlemeye \u00e7al\u0131\u015f\u0131yorlard\u0131. Fakat s\u00fcrpriz bir \u015fekilde, do\u011fru olabilece\u011fini d\u00fc\u015f\u00fcnd\u00fckleri varsay\u0131m\u0131n tam tersi bir sonuca ula\u015ft\u0131lar. Ara\u015ft\u0131rmac\u0131lar\u0131n ke\u015ffine g\u00f6re, say\u0131sal olarak daha fazla kad\u0131n\u0131n oldu\u011fu \u00e7evrelerde, erkeklerin \u015fiddet su\u00e7lar\u0131 i\u015fleme ihtimalleri art\u0131yor. Bilim insanlar\u0131 bu \u00e7al\u0131\u015fma dahilinde Amerika\u2019n\u0131n 2010 y\u0131l\u0131ndaki n\u00fcfus say\u0131m verilerinden faydalan\u0131p Amerika\u2019daki 3082 idari b\u00f6lgenin her birindeki cinsiyet oran\u0131n\u0131 belirlediler. Daha sonra FBI taraf\u0131ndan sa\u011flanan erkeklerin kar\u0131\u015ft\u0131\u011f\u0131 \u015fiddet su\u00e7lar\u0131 verileri ile bu oranlar\u0131 kar\u015f\u0131la\u015ft\u0131rd\u0131lar. FBI taraf\u0131ndan sa\u011flanan dok\u00fcmanlar i\u00e7erisinde; cinayetler, fiili sald\u0131r\u0131lar, taciz ve tecav\u00fcz gibi geni\u015f skalada veriler yer al\u0131yor. Ara\u015ft\u0131rman\u0131n bulgular\u0131na g\u00f6re, kad\u0131nlar\u0131n erkeklerden say\u0131ca fazla oldu\u011fu b\u00f6lgelerde cinayet, a\u011f\u0131r ceza gerektiren fiiller, tecav\u00fcz, taciz gibi vakalara daha s\u0131k rastlan\u0131yor. Erkeklerin say\u0131s\u0131n\u0131n daha fazla oldu\u011fu b\u00f6lgelerde ise, su\u00e7 ve \u015fiddet davran\u0131\u015flar\u0131n\u0131n oranlar\u0131 d\u00fc\u015f\u00fcyor. Ara\u015ft\u0131rmac\u0131lar bulgular\u0131 \u2018\u2019\u00e7iftle\u015fme pazar\u0131\u00a0teorisi\u2019\u2019 olarak T\u00fcrk\u00e7ele\u015ftirilebilecek \u2018\u2019mating market theory\u2019\u2019 kullanarak a\u00e7\u0131kl\u0131yorlar. Ara\u015ft\u0131rmac\u0131lar\u0131n \u00f6nermesine g\u00f6re, \u015fiddeti erkekli\u011fin kal\u0131tsal bir karakteristi\u011fi olarak g\u00f6rmemek gerekiyor. Fakat neticesinde \u00e7iftle\u015fmeyi beraberinde getiriyorsa kullan\u0131labilir. \u00d6rne\u011fin; kad\u0131nlar\u0131n az oldu\u011fu toplumlarda, bir e\u015fi\u00a0ya da sevgilisi olabilecek kadar \u015fansl\u0131 olan erkekler, partnerlerini \u2018\u2019tutmak\u2019\u2019 i\u00e7in ili\u015fkilerine daha fazla \u00f6zen g\u00f6steriyorlar. Bu sebeple sakin bir aile hayat\u0131 ya\u015famaya daha yatk\u0131n oluyorlar. Bu teorideki \u00f6nermeye g\u00f6re bu durumun tam z\u0131tt\u0131nda ise, e\u011fer toplumdaki kad\u0131n say\u0131s\u0131 fazlaysa erkekler daha karmakar\u0131\u015f\u0131k davran\u0131yorlar ve bundan dolay\u0131 da kad\u0131nlar ile ilgili di\u011fer erkeklerle s\u00fcrekli bir rekabet i\u00e7erisinde olduklar\u0131n\u0131 d\u00fc\u015f\u00fcn\u00fcyorlar. Bu durum da s\u0131kl\u0131kla \u015fiddet ile sonu\u00e7lan\u0131yor. Ara\u015ft\u0131rmac\u0131lar elde ettikleri bulgular\u0131n, \u00c7in\u2019de erkeklerin kad\u0131nlardan say\u0131ca fazla oldu\u011fu b\u00f6lgelerde fuhu\u015fa\u00a0ve kad\u0131n ticaretine daha az rastland\u0131\u011f\u0131n\u0131 g\u00f6steren \u00e7al\u0131\u015fmalar ile desteklendi\u011fini belirtiyorlar. Tabii ki, yap\u0131lan bu \u00e7al\u0131\u015fman\u0131n Amerika ko\u015fullar\u0131nda ger\u00e7ekle\u015fti\u011finin alt\u0131n\u0131 \u00f6zellikle \u00e7izmek gerekiyor. Toplumsal yap\u0131lar i\u00e7erisinde, din, sosyal \u00e7evre, e\u011fitim seviyesi, gelir ve k\u00fclt\u00fcr d\u00fczeyi gibi bir\u00e7ok farkl\u0131 parametre yer al\u0131yor. Dolay\u0131s\u0131yla, her ne kadar olduk\u00e7a geni\u015f kapsaml\u0131 olsa da, ara\u015ft\u0131rmay\u0131 evrensel bir temele oturtmak i\u00e7in ilgili konu \u00fczerine yeni \u00e7al\u0131\u015fmalar yap\u0131lmas\u0131 gerekiyor. Ayr\u0131ca bu \u00e7al\u0131\u015fmadaki verileri, toplumda kad\u0131nlar\u0131n g\u00f6r\u00fcn\u00fcrl\u00fc\u011f\u00fcn\u00fcn azalt\u0131lmas\u0131 gereklili\u011fi \u015feklinde yorumlamak olduk\u00e7a yanl\u0131\u015f olacakt\u0131r. \u00c7\u00fcnk\u00fc \u00e7al\u0131\u015fmada,\u00a0yaln\u0131zca toplumdaki kad\u0131nlar\u0131n say\u0131s\u0131 \u00fczerinden de\u011ferlendirme yap\u0131lm\u0131\u015f. Yani kad\u0131n say\u0131s\u0131n\u0131n az fakat kad\u0131nlar\u0131n toplumda aktif olmalar\u0131 ya da kad\u0131n say\u0131s\u0131nn fazla fakat toplumda az aktif rol \u00fcstlenmeleri konusunda bir yorumlama ara\u015ft\u0131rmada yer alm\u0131yor. Kaynaklar ve \u0130leri Okuma:", "tags": ["cinsiyete \u00f6zg\u00fc konular", "\u015fiddet", "su\u00e7bilim (kriminoloji)", "toplumbilim (sosyoloji)", "zorbal\u0131k"]},
{"source": "bilimfili.com", "url": "https://bilimfili.com/duygusal-catisma-surecinde-beyinde-neler-oluyor/", "category": "psikoloji", "date": "26 Eyl\u00fcl 2016", "title": "Duygusal \u00c7at\u0131\u015fma S\u00fcrecinde Beyinde Neler Oluyor?", "content": "Hayat, bazen kar\u015f\u0131m\u0131za anlam veremedi\u011fimiz, ne yapaca\u011f\u0131m\u0131z\u0131, nas\u0131l tepki verece\u011fimizi bilemedi\u011fimiz durumlar \u00e7\u0131kar\u0131r. Bir \u015feyin hem olumlu, hem de olumsuz yanlar\u0131 varsa, karar vermek olduk\u00e7a g\u00fc\u00e7 bir h\u00e2l al\u0131r. Hemen hemen hepimiz b\u00f6ylesi durumlarda, yani bir olay\u0131n hem olumlu hem de olumsuz yanlar\u0131 varsa s\u00f6z konusu olaya dair; \u201cG\u00fclsem mi, a\u011flasam m\u0131?\u201d dilemmas\u0131n\u0131 tepki olarak ortaya koyar\u0131z. Peki beynimiz bu anlara dair s\u00fcreci nas\u0131l i\u015fletiyor olabilir? Yani b\u00f6ylesi \u201cG\u00fclsem mi, a\u011flasam m\u0131?\u201d ikilemlerinde beynimiz nas\u0131l bir karar s\u00fcrecini hayata ge\u00e7iriyor? Ge\u00e7mi\u015fte yap\u0131lan \u00e7al\u0131\u015fmalar, beynin bir \u015feyin olumlu mu, olumsuz mu oldu\u011funu belirlemede i\u015fletti\u011fi mekanizmay\u0131 ortaya koymu\u015ftu. Ancak ne var ki; bu ara\u015ft\u0131rmalar\u0131n b\u00fcy\u00fck \u00e7o\u011funlu\u011fu iki ayr\u0131 par\u00e7a i\u00e7eren ko\u015fullara odaklanm\u0131\u015ft\u0131. Yani kat\u0131l\u0131mc\u0131lara ya tamamen olumlu bir uyaran (g\u00fclen bir bebek ya da a\u015f\u0131k bir \u00e7ift) verilmi\u015f ya da tamamen olumsuz bir uyaran (bir ceset) sunulmu\u015ftu. Ancak son yap\u0131lan bir ara\u015ft\u0131rmada, s\u00f6z konusu ko\u015fullar biraz daha kompleks h\u00e2le getirilerek, hem olumlu hem de olumsuz uyaran i\u00e7eren durumlar\u0131n \u00f6l\u00e7\u00fcmleri yap\u0131ld\u0131. Human Brain Mapping\u2018de yay\u0131mlanan \u00e7al\u0131\u015fmada, verilen ko\u015ful olumlu ve olumsuz oldu\u011funda \u201ckarar\u0131\u201d belirleyen n\u00f6ral mekanizma belirlenmek ve duygusal olarak belirsiz olan fakl\u0131 ko\u015fullar kategorize edilmek istendi. Duygusal belirginli\u011fin eksikli\u011fini sim\u00fcle etmek i\u00e7in, ara\u015ft\u0131rmac\u0131lar; kat\u0131l\u0131mc\u0131lara, Quentin Tarantino\u2019nun \u201cRezervuar K\u00f6pekleri\u201d filmi gibi duygusal-\u00e7at\u0131\u015fmalar i\u00e7eren filmlerden sahneler izlettiler. Filmi izlememi\u015f olanlar i\u00e7in \u201cspoiler\u201d vermeden k\u0131saca konuyu a\u00e7\u0131kl\u0131\u011fa kavu\u015ftural\u0131m; film, bir ki\u015fi kurban\u0131yla gayet arkada\u015f\u00e7a bir tav\u0131rda g\u00fcl\u00fc\u015f\u00fcp, konu\u015fup, dans ederken, ona ayn\u0131 zamanda da i\u015fkence etti\u011fi sahneler i\u00e7eriyor ve olduk\u00e7a fazla say\u0131da kompleks durumlar\u0131 ba\u015far\u0131yla sergiliyor. \u00c7al\u0131\u015fmada yer alan kat\u0131l\u0131mc\u0131lar, manyetik rezonans g\u00f6r\u00fcnt\u00fcleme (MRI) ile takip edilirken, bir yandan da filmin s\u00f6z konusu bu sahnelerini izlediler ve sonras\u0131nda da izledikleri sahnelerin bir \u00e7at\u0131\u015fma i\u00e7erip i\u00e7ermedi\u011fini ara\u015ft\u0131rmac\u0131lara bildirdiler. \u00d6te yandan kat\u0131l\u0131mc\u0131lar, filmdeki her ana dair olumlu \u00f6gelerin ve olumsuz \u00f6gelerin hangi oranda bask\u0131n oldu\u011funu oylad\u0131lar. B\u00f6ylelikle, olumlu unsurlar bask\u0131nsa s\u00f6z konusu sahnenin izlenmesi haz verici olacak, olumsuz \u00f6geler bask\u0131nsa izlemesi haz verici olmayacakt\u0131. Ge\u00e7mi\u015fte yap\u0131lan \u00e7al\u0131\u015fmalarda oldu\u011fu gibi, ara\u015ft\u0131rmac\u0131lar iki aktif a\u011f \u00f6rg\u00fcs\u00fc belirlediler. Bunlardan birisi, herhangi bir durumu olumlu olarak alg\u0131lam\u0131z\u0131 y\u00f6netirken, di\u011feri de olumsuz olarak alg\u0131lamam\u0131z\u0131 y\u00f6netiyor. Ve ilk defa olarak, ara\u015ft\u0131rmac\u0131lar, beynin bu iki a\u011f aras\u0131nda nas\u0131l ge\u00e7i\u015f yapt\u0131\u011f\u0131n\u0131 belirlemeyi ba\u015fard\u0131lar. Ara\u015ft\u0131rma bulgular\u0131na g\u00f6re, olumlu ya da olumsuz aktiviteler aras\u0131ndaki ge\u00e7i\u015f beyindeki iki b\u00f6lge taraf\u0131ndan olanakl\u0131 k\u0131l\u0131n\u0131yor. Bu b\u00f6lgeler; \u00fcst\u00a0temporal sulkus (STS) ile alt paryetal lop\u00e7uk (IPL). \u00a0Bu alanlar, pozitif ve negatif a\u011flar\u0131n bir k\u0131sm\u0131n\u0131 olu\u015fturur, fakat ayn\u0131 zamanda da; kat\u0131l\u0131mc\u0131lar, film sahnesinin duygusal bir \u00e7at\u0131\u015fma i\u00e7erdi\u011fini hissettiklerinde de etkin hale gelirler. \u00dcst temporal sulkusun (STS), olumlu durumlar\u0131n yorumlanmas\u0131yla ba\u011flant\u0131l\u0131 oldu\u011fu bulgusuna ula\u015f\u0131l\u0131rken, alt paryetal lop\u00e7ukun ise olumsuz durumlar\u0131n yorumlanmas\u0131yla ba\u011flant\u0131l\u0131 oldu\u011fu g\u00f6r\u00fcld\u00fc. Ara\u015ft\u0131rmac\u0131lar, bu b\u00f6lgelerin, beynin duygusal bir \u00e7at\u0131\u015fmay\u0131 fark etti\u011finde bir \u201cuzaktan kumanda\u201d gibi etkin bir \u015fekilde harekete ge\u00e7ti\u011fini s\u00f6yl\u00fcyorlar. S\u00f6z konusu bu b\u00f6lgeler, hangisinin aktif hangisinin inaktif olaca\u011f\u0131na karar vermek i\u00e7in ve b\u00f6ylelikle de hangisinin aktif olaca\u011f\u0131n\u0131 belirlemede birbirleriyle \u201ckonu\u015fuyor\u201d gibi g\u00f6r\u00fcn\u00fcyorlar. Ara\u015ft\u0131rma, bu b\u00f6lgelerin, duygusal bir \u00e7at\u0131\u015fmada di\u011fer beyin b\u00f6lgeleri arac\u0131l\u0131\u011f\u0131yla\u00a0bask\u0131n gelecek olan olumlu ya da olumsuz de\u011feri etkileyebilece\u011fini g\u00f6steriyor. Yap\u0131lan bu ara\u015ft\u0131rma, olumlu ya da olumsuz durumlar\u0131n yorumlanmas\u0131ndaki n\u00f6ral temelin kavranmas\u0131yla, gelecekte, duygusal zorluklar ya\u015fayan populasyonlar\u0131n n\u00f6ral sistemlerini anlamam\u0131za \u00f6n ayak olabilir. B\u00f6ylelikle, bu populasyonlarda daha olumlu yorumlamalar\u0131n ortaya \u00e7\u0131kmas\u0131n\u0131 m\u00fcmk\u00fcn k\u0131lacak iyile\u015ftirici tekniklerin geli\u015fmesi m\u00fcmk\u00fcn hale gelebilir.", "tags": ["beyin", "d\u00fc\u015f\u00fcnceler", "duygular", "karar verme mekanizmas\u0131"]},
{"source": "bilimfili.com", "url": "https://bilimfili.com/pornoya-dair-bir-gercek-masturbasyon-seks-yasantisina-zarar-verir-mi/", "category": "psikoloji", "date": "29 Eyl\u00fcl 2016", "title": "Pornoya Dair Bir Ger\u00e7ek: Mast\u00fcrbasyon, Cinsel Ya\u015fama Zarar Verir mi?", "content": "Art arda yap\u0131lan ara\u015ft\u0131rmalar; porno izlemenin erkekler aras\u0131nda olduk\u00e7a yayg\u0131n oldu\u011funu ve kad\u0131nlarda da nadir g\u00f6r\u00fclen bir al\u0131\u015fkanl\u0131k olmad\u0131\u011f\u0131n\u0131 g\u00f6steriyor. Peki porno s\u00f6ylenildi\u011fi kadar tehlikeli olabilir mi? Yoksa faydalar\u0131 da var m\u0131d\u0131r? Porno filmlerin etkilerine dair ara\u015ft\u0131rmalar\u0131n s\u00fcr\u00fcyor olmas\u0131n\u0131n yan\u0131 s\u0131ra, bu ara\u015ft\u0131rmalar olduk\u00e7a b\u00fcy\u00fck tart\u0131\u015fmalar\u0131 da beraberinde getiriyor. Hatta, ayn\u0131 ara\u015ft\u0131rmalar bile tart\u0131\u015fman\u0131n kar\u015f\u0131 cephelerinde yer alan ki\u015filer taraf\u0131ndan farkl\u0131 yorumlan\u0131yor. Baz\u0131lar\u0131 bunun toplum i\u00e7in bir tehdit oldu\u011funu d\u00fc\u015f\u00fcn\u00fcrken, baz\u0131lar\u0131 da bu bak\u0131\u015f a\u00e7\u0131s\u0131n\u0131n 1980\u2019lere ait bir histeri oldu\u011funu d\u00fc\u015f\u00fcn\u00fcyor. Anti-porno savunucular\u0131; \u00f6ncelikle porno izlemenin bir ba\u011f\u0131ml\u0131l\u0131k oldu\u011funu ve beynin \u00f6d\u00fcl mekanizmas\u0131n\u0131n normal \u00f6rg\u00fcs\u00fcn\u00fc gasp etti\u011fini ileri s\u00fcr\u00fcyor. Bu kesime g\u00f6re; t\u0131pk\u0131 hep daha fazlas\u0131n\u0131 isteyen eroin ba\u011f\u0131ml\u0131lar\u0131 gibi, porno izleyicileri de ger\u00e7ek seksten art\u0131k zevk almamaya ba\u015flad\u0131klar\u0131n\u0131 ve giderek daha fazla \u201ca\u00e7\u0131k-se\u00e7ik\u201d filmlere ba\u015fvurduklar\u0131n\u0131 d\u00fc\u015f\u00fcn\u00fcyor. Elbette ki, pornografiye dair \u015fiddet tasviri, istismar ya da seks\u00fcel istek olarak d\u00fc\u015f\u00fcnceleri olan bir kesim de var. Fakat, anti-porno savunucular\u0131n\u0131n as\u0131l odak noktas\u0131n\u0131 erkek ba\u011f\u0131ml\u0131l\u0131\u011f\u0131 olu\u015fturuyor. \u00d6te yandan, porno-kar\u015f\u0131tlar\u0131, a\u015f\u0131r\u0131 porno izlemenin, izleyiciyi; partnerini reddetmeye, vah\u015filik imgeleri aramaya, tecav\u00fcz vakalar\u0131na ve \u00e7ocuk istismar\u0131na y\u00f6neltti\u011fini ileri s\u00fcr\u00fcyor. \u0130sko\u00e7ya\u2019daki baz\u0131 okullar; yeti\u015fkin g\u00f6r\u00fcnt\u00fcleri izlemenin cinsel isteksizli\u011fe, cebir ve istismara yol a\u00e7abilece\u011fi noktas\u0131nda uyar\u0131da bulunuyor. Bir biyolog olan ve Your Brain on Porn sitesinin yazar\u0131 Gary Wilson ise bu tarz bir k\u0131z\u0131\u015fman\u0131n tekrar tekrar g\u00f6r\u00fclebilece\u011fini s\u00f6yl\u00fcyor. Peki pornografi ba\u011f\u0131ml\u0131l\u0131\u011f\u0131 ger\u00e7ek mi? Wilson, \u00e7ok fazla porno izleyen ve a\u015f\u0131r\u0131 derecede porno izlemeyen insanlar\u0131n beyin aktivitelerindeki farkl\u0131l\u0131klar\u0131 g\u00f6steren \u00e7al\u0131\u015fmalar\u0131 kendisine referans g\u00f6steriyor ve g\u00f6r\u00fcn\u00fc\u015fe g\u00f6re ayn\u0131 beyin b\u00f6lgeleri uyu\u015fturucu ba\u011f\u0131ml\u0131lar\u0131n\u0131nkinden daha farkl\u0131 \u00e7al\u0131\u015fm\u0131yor. Ancak, \u00e7al\u0131\u015fmalar\u0131n baz\u0131lar\u0131, porno izleyicilerinin cinsel i\u015faretlere kar\u015f\u0131 a\u015f\u0131r\u0131 hassasl\u0131k g\u00f6sterdiklerini ileri s\u00fcrerken 1 , baz\u0131 \u00e7al\u0131\u015fmalar ise bu ki\u015filerin cinsel i\u015faretlere dair daha az uyar\u0131ld\u0131klar\u0131n\u0131 ileri s\u00fcr\u00fcyor 2. Ancak yine de, bu durum pornonun beyni de\u011fi\u015ftirdi\u011fini kan\u0131tlam\u0131yor. Belki, pornoya kendini kapt\u0131rm\u0131\u015f insanlar\u0131n beyinleri ba\u015flang\u0131\u00e7ta farkl\u0131l\u0131k g\u00f6steriyordu. Belki de bu insanlar bir biyolojik farkl\u0131l\u0131ktan kaynaklanan a\u015f\u0131r\u0131 seks d\u00fcrt\u00fcs\u00fcne sahip olmu\u015f olabilirler. Beyin taramalar\u0131na ba\u015fvurmak yerine, porno izleyicilerinin; cinsel isteksizlik ve k\u0131z\u0131\u015fma ya da bir uyu\u015fturucu ba\u011f\u0131ml\u0131s\u0131na benzer davranma gibi problemleri ne s\u0131kl\u0131kta ya\u015fad\u0131klar\u0131n\u0131 bulmam\u0131z gerekiyor. Wilson ve beraberindeki ekip, cinsel isteksizli\u011fin gen\u00e7 erkekler aras\u0131nda hi\u00e7 olmad\u0131\u011f\u0131ndan daha fazla oldu\u011fu bulgusuna ula\u015fan g\u00fcncel bir \u201creview\u201d ara\u015ft\u0131rmas\u0131 yay\u0131nlad\u0131lar. (\u00dccretsiz internet pornografisi y\u00fckseli\u015fe ge\u00e7meden \u00f6nce %5 olan de\u011fer, baz\u0131 \u00e7al\u0131\u015fmalarda %33\u2019lere kadar \u00e7\u0131k\u0131yor.) 3 Fakat, \u0130ngiltere\u2019de, her on y\u0131lda bir d\u00fczenli olarak insan cinselli\u011fi \u00fczerine yap\u0131lan en geni\u015f ara\u015ft\u0131rmalardan birisinin (Natsal) ekibinde yer alan University of Glasgow\u2019dan Kirstin Mitchell; cinsel isteksizlik \u00e7al\u0131\u015fmalar\u0131n\u0131n, kat\u0131l\u0131mc\u0131lar\u0131n farkl\u0131 tan\u0131mlamalar kullanm\u0131\u015f olma ihtimallerini g\u00f6z \u00f6n\u00fcne alarak yan\u0131lt\u0131c\u0131 olabilece\u011fi noktas\u0131nda uyar\u0131da bulunuyor. Kirsten, bu durumun, gen\u00e7 erkeklerin sinirsel ya da alkol kullan\u0131m\u0131 gibi etkenlerden kaynakl\u0131 zaman zaman cinsel arzu noktas\u0131nda d\u00fc\u015f\u00fc\u015f g\u00f6sterebildiklerine ba\u011fl\u0131 olarak,\u00a0normal olabilece\u011fini s\u00f6yl\u00fcyor. Dolay\u0131s\u0131yla, arad\u0131\u011f\u0131n\u0131z \u015feyin ne ciddiyette oldu\u011funu g\u00f6z \u00f6n\u00fcnde bulundurmal\u0131s\u0131n\u0131z. \u0130ngiltere\u2019deki en son 2011 y\u0131l\u0131nda\u00a0yap\u0131lan Natsal ara\u015ft\u0131rmas\u0131nda, 16-21 ya\u015f erkekleri i\u00e7in en yayg\u0131n cinsel problemin erken bo\u015falma oldu\u011fu bulgusuna ula\u015f\u0131ld\u0131. Ve ara\u015ft\u0131rmada kat\u0131l\u0131mc\u0131lar\u0131n yaln\u0131zca %3.3\u2019l\u00fck bir kesimi cinsel isteksizlik seviyesinin stres verici oldu\u011funu belirtiyor. 4 Ba\u011f\u0131ml\u0131l\u0131k, davran\u0131\u015f\u0131n ki\u015finin geri kalan ya\u015fam\u0131n\u0131 \u2013i\u015f ya\u015fam\u0131 ya da ili\u015fkilerini\u2013 olumsuz anlamda etkilemeye ba\u015flamas\u0131 olarak tan\u0131mlan\u0131r ve zor da olsa durdurulabilir ya da tamamen ortadan kald\u0131r\u0131labilir. Your Brain on Porn sitesi gibi web siteler, bu kriterleri kar\u015f\u0131layan davran\u0131\u015flar\u0131 sergileyen erkeklerin ifadeleriyle doludur. Bir ba\u015fka porno \u201ciyile\u015ftirme\u201d web sitesi olan NoFap ise; ayda yakla\u015f\u0131k 1 milyon ziyaret\u00e7isinin oldu\u011funu ileri s\u00fcr\u00fcyor. (\u201cMake educated decisions about using your genitals\u201c b\u00f6l\u00fcm\u00fcne bak\u0131n\u0131z.) Fakat durumun ne kadar yayg\u0131n oldu\u011funu ger\u00e7ekten bilmek i\u00e7in, \u00f6ncelikle bu tarz sitelerin kullan\u0131c\u0131lar\u0131na de\u011fil, porno izleyicilerinin rastgele \u00f6rneklerine bakmal\u0131y\u0131z. Ge\u00e7mi\u015fte yap\u0131lan ara\u015ft\u0131rmalar; kendi kullan\u0131m\u0131n\u0131 \u201cproblemli\u201d g\u00f6ren kullan\u0131c\u0131 oran\u0131n\u0131n (t\u00fcm erkek kullan\u0131c\u0131lar aras\u0131nda) %6 ila %13 oldu\u011funu g\u00f6steriyor. Frans\u0131z/Bel\u00e7ikal\u0131 ara\u015ft\u0131rmas\u0131 ise bu oran\u0131 %28 olarak g\u00f6steriyor. Her ne kadar bir art\u0131\u015f g\u00f6z\u00fckse de yeni birey kat\u0131l\u0131m\u0131n\u0131 da g\u00f6z \u00f6n\u00fcnde bulundurmak gerekiyor. New Mexico Solutions isimli ba\u011f\u0131ml\u0131l\u0131k klini\u011finden David Ley; s\u00fcrekli pornonun bir sorun olmad\u0131\u011f\u0131n\u0131, fakat insanlar\u0131n porno izleme noktas\u0131nda su\u00e7land\u0131klar\u0131n\u0131 s\u00f6yl\u00fcyor. Ara\u015ft\u0131rmalara g\u00f6re, kendisini porno ba\u011f\u0131ml\u0131s\u0131 olarak tan\u0131mlayan bireyler di\u011fer insanlardan daha fazla porno izlemiyorlar, fakat bu insanlar kendi davran\u0131\u015flar\u0131yla ahl\u00e2ki de\u011ferler aras\u0131nda bir \u00e7at\u0131\u015fma g\u00f6r\u00fcyorlar. Yine de, en az\u0131ndan baz\u0131 insanlar kendilerinin porno kullan\u0131m\u0131 d\u00fczeylerinden memnun de\u011filler. Fakat bu durum \u201cpornonun yasaklanmas\u0131\u201d \u00e7a\u011fr\u0131lar\u0131na kulak vermemiz gerekti\u011fi anlam\u0131na m\u0131 gelir? Yakla\u015f\u0131k 700 erkek ve kad\u0131n kat\u0131l\u0131mc\u0131n\u0131n yer ald\u0131\u011f\u0131 bir \u00e7al\u0131\u015fmaya g\u00f6re, bir\u00e7ok insan i\u00e7in, hatta belki de b\u00fcy\u00fck bir \u00e7o\u011funluk i\u00e7in, pornonun zarardan \u00e7ok faydal\u0131 oldu\u011funu ileri s\u00fcr\u00fcyor. Her iki cinsiyet de, pornonun; cinsel ya\u015famlar\u0131 ve genel olarak sekse ve hayata dair bilgileri \u00fczerinde olumlu etkileri oldu\u011funu d\u00fc\u015f\u00fcn\u00fcyor. 5 470 erkekle yapt\u0131\u011f\u0131 ara\u015ft\u0131rmada benzer sonu\u00e7lar\u0131 elde eden James Cook University\u2019den Dan Miller; bizi mutlu edecek \u015feyleri yapman\u0131n iyi oldu\u011funu s\u00f6yl\u00fcyor. Miller\u2019\u0131n y\u00fcr\u00fctt\u00fc\u011f\u00fc ara\u015ft\u0131rmada, ayr\u0131ca, erkek \u00e7ocuklar\u0131n\u0131n erken ya\u015flarda (en genci 15 ya\u015f\u0131nda) d\u00fczenli olarak porno izlemeye ba\u015flad\u0131\u011f\u0131 bulgusuna ula\u015f\u0131ld\u0131. Dolay\u0131s\u0131yla ara\u015ft\u0131rmada, gen\u00e7leri bu konuda e\u011fitmenin olduk\u00e7a \u00f6nemli oldu\u011fu vurgusu yap\u0131l\u0131yor. Ancak bu e\u011fitimin, porno izlemenin k\u00f6t\u00fc bir davran\u0131\u015f oldu\u011fu y\u00f6n\u00fcnde olmamas\u0131 gerekti\u011fine, buna kar\u015f\u0131l\u0131k; pornografinin, seks ve ili\u015fkileri do\u011fru bir bi\u00e7imde yans\u0131tm\u0131yor olabilece\u011fini hat\u0131rlatmak gerekti\u011fine de\u011finiliyor. Sonu\u00e7 olarak, porno hakk\u0131nda,\u00a0t\u0131pk\u0131 di\u011fer g\u00fcndemlerde oldu\u011fu gibi,\u00a0toplumu nas\u0131l etkiledi\u011fine dair kritiklerde bulunabiliriz, ancak bu durumu bir sa\u011fl\u0131k krizi gibi yans\u0131tman\u0131n do\u011fru olmad\u0131\u011f\u0131n\u0131 kavramam\u0131z gerekiyor.", "tags": ["cinsellik", "insan davran\u0131\u015flar\u0131 (davran\u0131\u015f bilimleri)"]},
{"source": "bilimfili.com", "url": "https://bilimfili.com/daha-verimli-ogrenmenizi-saglayacak-7-bilgi/", "category": "psikoloji", "date": "1 Ekim 2016", "title": "Daha Verimli \u00d6\u011frenmenizi Sa\u011flayacak 7 Bilgi", "content": "\u00dclkemizde genel olarak, e\u011fitime ve e\u011fitimciye gerekli \u00f6nemin verilmedi\u011fi a\u015fikar. Her ne kadar \u00fclkemizdeki \u00fcniversitelerde e\u011fitim alan\u0131nda ara\u015ft\u0131rmalar ve projeler y\u00fcr\u00fct\u00fcl\u00fcyor olsa da, \u00fclkemizde kaliteli e\u011fitim veren okullar\u0131n say\u0131s\u0131n\u0131n yan\u0131 s\u0131ra \u00e7ocuklar\u0131n\u0131n kaliteli e\u011fitim almas\u0131 konusunda fark\u0131ndal\u0131\u011fa sahip ebeveynlerin say\u0131s\u0131n az\u00a0oldu\u011fu bir ger\u00e7ek. \u00d6\u011frenciler, kendilerinin ve ailelerinin koyduklar\u0131 hedeflere ula\u015fmak i\u00e7in s\u00fcrekli pratik yap\u0131yorlar ve yeni bir \u015feyler \u00f6\u011frenmeye gayret ediyorlar. Fakat kaliteli \u00f6\u011frenme s\u00fcreci ge\u00e7irmek i\u00e7in, e\u011fitim alan\u0131nda yeterli bilgiye sahip olmak ve bili\u015fsel bilim alan\u0131nda yap\u0131lan ara\u015ft\u0131rmalar\u0131 yak\u0131ndan takip etmek gerekiyor. Bu ara\u015ft\u0131rmalar\u0131n yap\u0131lmas\u0131 ve \u00f6\u011frencilere do\u011fru e\u011fitimin sunulmas\u0131n\u0131n e\u011fitimcilerin g\u00f6revi oldu\u011funu d\u00fc\u015f\u00fcn\u00fcyor olabilirsiniz. Ancak e\u011fitim yaln\u0131zca \u00f6\u011fretmenin ve \u00f6\u011frencinin dahil oldu\u011fu bir s\u00fcre\u00e7 de\u011fildir. \u00d6\u011fretmen, okullar\u0131n fiziki ko\u015fullar\u0131, s\u0131n\u0131flardaki ya\u015f\u0131tlar\u0131n durumu, ebeveynlerin ve \u00f6\u011frencinin fark\u0131ndal\u0131k seviyeleri, ebeveynlerin sundu\u011fu f\u0131rsatlar, ki\u015finin bili\u015fsel kabiliyetleri gibi bir\u00e7ok fakt\u00f6r\u00fcn, ki\u015finin \u00f6\u011frenme s\u00fcre\u00e7lerine etkisi oldu\u011funu s\u00f6yleyebiliriz. Yukar\u0131da bahsettiklerimiz, \u00e7o\u011funlukla e\u011fitimin bir e\u011fitim kurumu \u00f6nc\u00fcl\u00fc\u011f\u00fcndeki s\u00fcrecini kaps\u0131yordu. Fakat, do\u011fal olarak, yaln\u0131zca okullarda ya da e\u011fitim merkezlerinde \u00f6\u011frenmiyoruz. Hayat\u0131m\u0131z boyunca kar\u015f\u0131la\u015ft\u0131\u011f\u0131m\u0131z her olgu, yeni bir \u015feyler \u00f6\u011frenmemizi ve tecr\u00fcbeler kazanmam\u0131z\u0131 sa\u011fl\u0131yor. Sonu\u00e7 olarak hayat\u0131m\u0131z\u0131n her an\u0131nda dahil oldu\u011fumuz \u00f6\u011frenme s\u00fcre\u00e7lerinin daha verimli ge\u00e7mesi, olduk\u00e7a \u00f6nemli. Bu yaz\u0131da, yap\u0131lan ara\u015ft\u0131rmalardan derlenmi\u015f ve e\u011fitim-\u00f6\u011fretim s\u00fcre\u00e7lerinin geli\u015ftirilmesinde size yard\u0131mc\u0131 olabilecek 7\u00a0bilgiyi bulabilirsiniz. \u00a0 Diyelim ki, gitar \u00e7almay\u0131 \u00f6\u011frenmek istiyorsunuz. Gitar \u00e7almaya yeni ba\u015flad\u0131\u011f\u0131n\u0131zda da, tek seferde Rodrigo\u2019nun gitar kon\u00e7ertosunu \u00f6\u011frenmeyi ve do\u011fru bir \u015fekilde \u00e7almay\u0131 tabii ki umut etmiyorsunuzdur. Yap\u0131lan ara\u015ft\u0131rmalara g\u00f6re, k\u00fc\u00e7\u00fck hedefler halinde par\u00e7a par\u00e7a \u00f6\u011frenmek ve b\u00fct\u00fcn bu \u00f6\u011frenilenleri birle\u015ftirmek, b\u00fct\u00fcn bir yetene\u011fin kazan\u0131lmas\u0131n\u0131 kolayla\u015ft\u0131r\u0131yor. Gitar \u00f6rne\u011fi \u00fczerinden devam edecek olursak, gitara ba\u015flad\u0131\u011f\u0131n\u0131zda ilk olarak birka\u00e7 akor \u00f6\u011frenip, bu akorlar\u0131n seslerini ayr\u0131 ayr\u0131 ve do\u011fru bir \u015fekilde \u00e7almaya ba\u015flay\u0131p daha sonra bu akorlar \u00fczerinden do\u011fru ritmde \u015fark\u0131lar \u00e7almay\u0131 \u00f6\u011frenmek \u00e7ok daha faydal\u0131 olabilir. Bir\u00e7ok insan, insan beyninin 2 farkl\u0131 g\u00f6reve ayn\u0131 anda e\u015fit dikkati ay\u0131ramayaca\u011f\u0131n\u0131n fark\u0131nda. Fakat insanlar\u0131n \u00e7ok az\u0131 bu bilgiyi \u00f6\u011frenme s\u00fcre\u00e7lerinde kullan\u0131yor. \u0130lk maddede, bir yetene\u011fi kazan\u0131rken \u00f6zellikle k\u00fc\u00e7\u00fck par\u00e7alar halinde \u00f6\u011frenmenin faydal\u0131 olaca\u011f\u0131n\u0131 s\u00f6ylemi\u015ftik. Burada \u00f6nemli olan nokta ise, her bir k\u00fc\u00e7\u00fck par\u00e7aya ayr\u0131 ayr\u0131 b\u00fct\u00fcn enerjinizi ay\u0131rman\u0131z gerekti\u011fidir. E\u011fer dikkatiniz da\u011f\u0131l\u0131rsa, orijinal g\u00f6revinize yeniden dikkatinizi toplaman\u0131z, kabaca 25 dakika s\u00fcr\u00fcyor. Bir\u00e7ok \u015feyi ayn\u0131 anda \u00f6\u011frenmeye \u00e7al\u0131\u015f\u0131rsan\u0131z, zamanla farkl\u0131 konseptleri ya da yetenekleri yar\u0131m yamalak \u00f6\u011frenmi\u015f oluyorsunuz ve herhangi bir alanda uzmanla\u015fam\u0131yorsunuz. E\u011fer bilgiyi anlamaya \u00e7evirmek istiyorsan\u0131z, yap\u0131lan ara\u015ft\u0131rmalara g\u00f6re, o bilgiyi ka\u011f\u0131t kalem ile not alman\u0131z faydal\u0131 olabilir. 2014 y\u0131l\u0131nda yap\u0131lan bir ara\u015ft\u0131rmaya g\u00f6re, kalem ka\u011f\u0131tla not alan \u00f6\u011frenciler, bilgisayarlar\u0131na not alan \u00f6\u011frencilere g\u00f6re daha iyi \u00f6\u011freniyorlar. Bulgular, ka\u011f\u0131t kalem kullanarak not alan \u00f6\u011frencilerin, olgular\u0131 daha iyi hat\u0131rlad\u0131klar\u0131n\u0131, karma\u015f\u0131k bilgileri daha iyi s\u0131n\u0131fland\u0131rd\u0131klar\u0131n\u0131 ve bilgiyi daha iyi birle\u015ftirdiklerini g\u00f6steriyor. Ara\u015ft\u0131rmac\u0131lar, ka\u011f\u0131t ile kaleme fiziksel temas\u0131n daha sa\u011flam bili\u015fsel ba\u011flant\u0131lar\u0131n kurulmas\u0131n\u0131 sa\u011flad\u0131\u011f\u0131n\u0131 belirtiyorlar. \u00d6\u011frenme; denemek, yan\u0131lmak ve nerede hata yapt\u0131\u011f\u0131n\u0131z\u0131 bulmaktan ge\u00e7er. 2014 y\u0131l\u0131nda motor \u00f6\u011frenme \u00fczerine yap\u0131lan bir \u00e7al\u0131\u015fman\u0131n bulgular\u0131na g\u00f6re, beynimiz de hatalar\u0131m\u0131z\u0131 kaydediyor. Dolay\u0131s\u0131yla daha sonra bu haf\u0131zalar\u0131m\u0131z\u0131n \u00fczerinden ge\u00e7ip daha iyisini yapmam\u0131z m\u00fcmk\u00fcn. E\u011fer ebeveynler \u00e7ocuklar\u0131n\u0131 hi\u00e7 hata yapmamak \u00fczerine yeti\u015ftirirlerse ya da hata yapt\u0131klar\u0131nda onlara ac\u0131mas\u0131z cezalar verirlerse, \u00e7ocuklar olduk\u00e7a de\u011ferli bilgileri \u00f6\u011frenme f\u0131rsat\u0131n\u0131 ka\u00e7\u0131rabilirler. \u00d6\u011frencileri negatif peki\u015ftirme ile bask\u0131 alt\u0131na almak, \u00f6\u011frencilerde mental k\u0131zg\u0131nl\u0131\u011fa sebep oluyor. Bu \u00f6\u011frenciler kendilerinden \u015f\u00fcphe ediyorlar ve kayg\u0131 hissediyorlar. Bu iki etmenin de \u00f6\u011frenmenin zehri oldu\u011funu s\u00f6ylemek m\u00fcmk\u00fcn. Profes\u00f6r Alison Wood Brooks\u2019a g\u00f6re; kayg\u0131, ger\u00e7ek \u00e7\u00f6z\u00fcmleri ke\u015ffetmenin ve \u00e7\u00f6z\u00fcmlere giden etkin d\u00fc\u015f\u00fcnce modellerinin \u00fcretilmesinin \u00f6n\u00fcne ge\u00e7iyor.\u00a0Pozitif psikoloji \u00fczerine on y\u0131llard\u0131r yap\u0131lan ara\u015ft\u0131rmalar\u0131n bulgular\u0131na g\u00f6re, e\u011fer bir konuya a\u00e7\u0131k fikirli yakla\u015f\u0131yorsak ve geli\u015fmemiz i\u00e7in yeterli alan\u0131 o konuya ay\u0131r\u0131yorsak daha ba\u015far\u0131l\u0131 olabiliyoruz. Sonu\u00e7 olarak \u00f6\u011frenememi\u015f olmak ya da hatalar yapmak, ebeveynler i\u00e7in bir \u00f6l\u00e7\u00fct olmamal\u0131. Ebeveynler, \u00e7ocuklar\u0131na \u00f6\u011frenmenin ke\u015ffetmek oldu\u011fu fikrini a\u015f\u0131lamal\u0131. E\u011fer bir birey, bir konuyu anlamakta zorluk \u00e7ekiyorsa, halihaz\u0131rda bildi\u011fi ba\u015fka bir konu yard\u0131m\u0131yla daha rahat \u00f6\u011frenmesi sa\u011flanabilir. Bu durumu benze\u015fimler kurma \u00fczerinden de d\u00fc\u015f\u00fcnebilirsiniz. \u00d6rne\u011fin matematikteki e\u011fimi \u00f6\u011frenmekte zorluk \u00e7eken bir bireye, e\u011fim kavram\u0131 futboldaki falsolu serbest vuru\u015f \u00fczerinden anlat\u0131labilir. Kafa kar\u0131\u015ft\u0131rabilecek kavramlar\u0131 \u00f6\u011frenmede olduk\u00e7a faydal\u0131 olan bu pratiklere ba\u011flant\u0131l\u0131 \u00f6\u011frenme ad\u0131 veriliyor. Ba\u015fl\u0131ktaki durum, \u2018prot\u00e9g\u00e9 effect\u2019\u2019 yani kabaca yard\u0131m etme etkisi olarak adland\u0131r\u0131l\u0131yor. Daha \u00f6nce \u00f6\u011frendi\u011finiz bir konsepti kendi kelimelerinizle sundu\u011funuz zaman yaln\u0131zca o konudaki uzmanl\u0131\u011f\u0131n\u0131z\u0131 aktarmakla kalm\u0131yorsunuz, ayn\u0131 zamanda o konu \u00fczerindeki kavray\u0131\u015f\u0131n\u0131z\u0131 da ar\u0131nd\u0131r\u0131yorsunuz. Yani bir bilgiyi k\u00fc\u00e7\u00fck par\u00e7alara ay\u0131rarak ba\u015fkas\u0131n\u0131n anlayabilece\u011fi \u015fekilde aktarman\u0131z, konuyu daha derinlemesine \u00f6\u011frenmenizi de sa\u011fl\u0131yor. \u00d6\u011frencilerin genel olarak can\u0131n\u0131 s\u0131ksa da, \u00f6\u011frendikleri kavramlar\u0131 kendi kelimeleri ile ifade etmeleri, \u00f6\u011frenmenin peki\u015fmesi i\u00e7in olduk\u00e7a faydal\u0131 olabiliyor. Kaynaklar ve \u0130leri Okuma: -Understanding the Pareto Principle (The 80/20 Rule), Better Explained, Retrieved from https://betterexplained.com/static/articles/understanding-the-pareto-principle-the-8020-rule/\n-Cain, M.S., Leonard, J. A., Gabrieli, J. D. E., and Finn, A. S. Media multitasking in adolescence. Psychonomic Bulletin & Review, 2016 DOI:10.%u200B3758/%u200Bs13423-016-1036-3\n-The Pen Is Mightier Than the Keyboard; Advantages of Longhand Over Laptop Note Taking, Psychological Science June 2014 vol. 25 no. 6 1159-1168 DOI:10.1177/0956797614524581\n-A memory of errors in sensorimotor learning, Science 12 Sep 2014, Vol. 345, Issue 6202, pp. 1349-1353\nDOI:10.1126/science.1253138\n-Brain, Interrupted; Focus on Distruction, NY Times, Retrieved from http://www.nytimes.com/2013/05/05/opinion/sunday/a-focus-on-distraction.html?_r=1\n-Drake Baer, Feeling Anxious? Why Trying To \u201cKeep Calm\u201d Is A Terrible Idea, Fast Company, Retrieved from https://www.fastcompany.com/3022177/leadership-now/feeling-anxious-why-trying-to-keep-calm-is-a-terrible-idea\n-Neuroplasticity: Changes in grey matter induced by training, Nature 427, 311-312 (22 January 2004) Doi:10.1038/427311a\n-Wendy A. Suzuki, Associative Learning and the Hippocampus, American Psychological Association, Retrieved from http://www.apa.org/science/about/psa/2005/02/suzuki.aspx\n-Explaining the Relation Between Birth Order and Intelligence, Science 22 Jun 2007, Vol. 316, Issue 5832, pp. 1717 DOI: 10.1126/science.1141493", "tags": ["\u00f6\u011frenme"]},
{"source": "bilimfili.com", "url": "https://bilimfili.com/beyin-subliminal-mesajlari-nasil-aliyor/", "category": "psikoloji", "date": "5 Ekim 2016", "title": "Beyin, \u201cSubliminal Mesajlar\u0131\u201d Nas\u0131l Al\u0131yor?", "content": "Diktat\u00f6rler, reklam \u015firketleri, ill\u00fczyonistler ve bilim insanlar\u0131n\u0131n hemen hepsi, beynin, baz\u0131 bilgileri dikkat g\u00f6stermeksizin i\u015fleyebildi\u011fini iyi bilir. \u0130nsanlara bir \u015fey fark ettirmeden onlar\u0131 etkilemek m\u00fcmk\u00fcnd\u00fcr. 1 \u201cYemleme\u201d olarak bilinen bu teknik; bir kelime, bir g\u00f6rsel ya da bir ses gibi uyaranlar arac\u0131l\u0131\u011f\u0131yla; insanlar, uyaran\u0131 ilk anda hat\u0131rlamasalar bile sonraki davran\u0131\u015flar\u0131 \u00fczerinde bir etki b\u0131rakmay\u0131 i\u00e7erir. \u00d6rne\u011fin, yap\u0131lan ara\u015ft\u0131rmalar; bir ma\u011fazada \u00e7alan m\u00fczik tipinin Alman ya da Frans\u0131z \u015farab\u0131 sat\u0131\u015f miktar\u0131n\u0131 etkileyebildi\u011fini 2 ve insanlara \u00f6nce \u00fclkelerinin bayraklar\u0131 g\u00f6sterilirse sonras\u0131nda daha milliyet\u00e7i bir tutum tak\u0131nd\u0131klar\u0131n\u0131 3 ortaya koymu\u015ftu. Yani, her yerin bayraklarla ku\u015fat\u0131lmas\u0131n\u0131n, masum bir arka plan\u0131 oldu\u011funu s\u00f6yleyemiyoruz. Her ne kadar sa\u011flam delillerden yoksun olsa da, bir\u00e7ok akademisyen ve reklamc\u0131lar; bu tarz bir yemlemenin \u201cbilin\u00e7siz\u201d ya da \u201csubliminal\u201d oldu\u011funu ileri s\u00fcr\u00fcyor. Bilin\u00e7, dikkat konsepti ile zay\u0131f da olsa kontrol edilebilir ya da kar\u0131\u015ft\u0131r\u0131labilir. \u0130nsanlar \u201cyemleme\u201d i\u00e7in kullan\u0131lan kelime ya da m\u00fczik tiplerine \u00e7ok k\u0131sa bir s\u00fcreli\u011fine dikkat g\u00f6sterebilir ya da tutum ve eylemleri \u00f6l\u00e7\u00fclmeden (hatta insanlar daha sonra bu \u015feyi hat\u0131rlayamad\u0131klar\u0131n\u0131 iddia ediyorlar) \u00f6nce g\u00f6rsellere do\u011frudan bakabilir. University of East London\u2019dan sinirbilimciler, ba\u015fka bir \u015feye odaklanm\u0131\u015f oldu\u011fumuzda, nesnelerin resimlerinin bile bizi y\u00f6nlendirebilece\u011fini ortaya koydu. \u0130lk \u00e7al\u0131\u015fmada, insanlara, a\u015fina olduklar\u0131 iki nesnenin (\u00f6rne\u011fin; bir araba ya da bir k\u00f6pek) resimlerini tekrar g\u00f6sterdiler 4. Resimlerin birisi ekran\u0131n sa\u011f taraf\u0131na, di\u011feri de sol taraf\u0131na yerle\u015ftirildi. G\u00f6zlemcilerin dikkati ekran\u0131n iki b\u00f6lgesinden birisine rastgele olarak y\u00f6nlendirildi. Yani; ekran\u0131n bir yan\u0131nda \u00e7ok k\u0131sa bir s\u00fcreli\u011fine bir kare g\u00f6sterilerek kat\u0131l\u0131mc\u0131n\u0131n dikkati bu b\u00f6lgeye topland\u0131. Daha sonra nesneler; hem kat\u0131l\u0131mc\u0131n\u0131n bakt\u0131\u011f\u0131 hem de g\u00f6rmezden geldi\u011fi b\u00f6lgelerde saniyeden daha az bir s\u00fcre (dikkat g\u00f6sterilmeyen b\u00f6lgedeki nesnenin bilin\u00e7li olarak alg\u0131lanmas\u0131n\u0131 ortadan kald\u0131racak kadar k\u0131sa bir s\u00fcreli\u011fine) boyunca g\u00f6sterildi. Bu s\u0131rada da, EEG (electro-encephalography) ekipmanlar\u0131 kullanarak, ara\u015ft\u0131rmac\u0131lar; dikkat g\u00f6sterilmeyen nesnenin tekrar tekrar g\u00f6sterilmesinin beyin aktivitesini etkiledi\u011fini g\u00f6zlemlediler. Resmin g\u00f6r\u00fclmesinden yakla\u015f\u0131k 150-250 milisaniye sonra, kat\u0131l\u0131mc\u0131lar\u0131n beyinlerinde g\u00f6r\u00fcnt\u00fcy\u00fc i\u015flemelerinden kaynakl\u0131 bir hareketlenme g\u00f6r\u00fcld\u00fc. (Kulaklar\u0131n hemen arkas\u0131nda bulunan ve temporo-paryetal b\u00f6lge olarak isimlendirilen b\u00f6lge bir nesnenin yerini belirlemeden sorumlu ve ayn\u0131 zamanda da g\u00f6r\u00fc\u015fe ba\u011fl\u0131 eylemlerin haz\u0131rland\u0131\u011f\u0131 b\u00f6lgedir.)  Deney sonucunda, insanlar\u0131n, yaln\u0131zca beyin aktivitelerinin de\u011fil, ayn\u0131 zamanda davran\u0131\u015flar\u0131 da g\u00f6rsel olarak odaklan\u0131lmayan nesneden ekilendi.\u00a0Kat\u0131l\u0131mc\u0131lardan, daha \u00f6nce g\u00f6rd\u00fckleri nesnelerin foto\u011fraflar\u0131 ekrana geldi\u011finde bu nesneyi g\u00f6rd\u00fcklerini ifade eden bir tepki olarak ellerindeki butona h\u0131zl\u0131ca bas\u0131p ge\u00e7meleri istendi. \u0130lgin\u00e7 bir bi\u00e7imde, odaklan\u0131lmayan b\u00f6lgede g\u00f6sterilen nesnelerin foto\u011fraflar\u0131 ekrana geldi\u011finde, kat\u0131l\u0131mc\u0131lar, daha \u00f6nce g\u00f6rmedikleri bir foto\u011frafa k\u0131yasla bu foto\u011fraflar\u0131 da butona h\u0131zl\u0131ca basarak ge\u00e7tiler. Yani, denekler asl\u0131nda odaklanmad\u0131klar\u0131 g\u00f6rselleri de daha \u00f6nce g\u00f6rm\u00fc\u015f gibi hissettiler. Frontiers\u2018da yay\u0131mlanan benzer bir \u00e7al\u0131\u015fma 5 da bu sonu\u00e7lar\u0131 destekleyen sonu\u00e7lar elde etti. Bu \u00e7al\u0131\u015fmada hem dikkat g\u00f6sterilmeyen hem de dikkat g\u00f6sterilen nesnelerin etkileri ara\u015ft\u0131r\u0131ld\u0131. Daha \u00f6nce oldu\u011fu gibi, deney g\u00f6revi basit\u00e7e hat\u0131rlanmayan bir nesne ekranda g\u00f6sterildi\u011finde onu belirlemeyi i\u00e7eriyordu. Bu deneyde de benzer sonu\u00e7lara ula\u015f\u0131ld\u0131. \u0130ki farkl\u0131 laboratuvardan gelen sonu\u00e7lar, dikkat g\u00f6sterilmeyen nesnelerin otomatik olarak, yani dikkat g\u00f6stermeden ve bilin\u00e7li bir fark\u0131ndal\u0131k olu\u015fturulmadan alg\u0131land\u0131\u011f\u0131n\u0131 ortaya koyuyor. Ancak ilgin\u00e7 bir \u015fekilde, bu durum yaln\u0131zca benzer nesneler g\u00f6sterildi\u011finde ortaya \u00e7\u0131k\u0131yor. E\u011fer ki nesneler g\u00f6rece yeni bir bi\u00e7imde, \u00f6rne\u011fin, \u201cayr\u0131\u015fm\u0131\u015f\u201d olarak (iki par\u00e7aya b\u00f6l\u00fcnerek) g\u00f6sterildi\u011finde otomatik alg\u0131lama ger\u00e7ekle\u015fmiyor. E\u011fer ki\u015fi b\u00f6ylesi bir nesneye dikkat g\u00f6stermezse, bu nesne tekrar g\u00f6sterildi\u011finde; ki\u015fi, nesneyi daha \u00f6nce g\u00f6rmemi\u015f gibi hissediyor.\u00a0Bu durum olduk\u00e7a mant\u0131kl\u0131d\u0131r \u00e7\u00fcnk\u00fc, ayr\u0131k nesnelerin fark\u0131na varmak genellikle zordur. Elde edilen sonu\u00e7lar, insan beyninin \u00e7evreye dair d\u00fc\u015f\u00fcn\u00fclenden \u00e7ok daha fazla bilgiyi toplad\u0131\u011f\u0131n\u0131 ortaya koyuyor. G\u00f6rsel i\u015flemeye dair dikkat teorileri; genellikle, dikkat g\u00f6sterilmeyen bilginin i\u015flenmedi\u011fini ileri s\u00fcrer. Ger\u00e7ekte ise, dikkat g\u00f6sterilmeyen g\u00f6rsel bilgi beyin taraf\u0131ndan saptanabiliyor ve tan\u0131mlanabiliyor, hatta kat\u0131l\u0131mc\u0131lar nesneye dikkat g\u00f6stermeseler bile ondan etkilenebiliyorlar. Bu da \u015fu anlama geliyor, beyinlerimiz g\u00fcn i\u00e7erisinde dikkat g\u00f6stermesek dahi say\u0131s\u0131z g\u00f6rsel bilgiden kolayl\u0131kla etkileniyor.\u00a0\u00d6te yandan bu sonu\u00e7lar, nesne tan\u0131ma ile sorumlu beyin b\u00f6lgelerinde hasar ya\u015fam\u0131\u015f insanlar\u0131n tan\u0131s\u0131 ve tedavisi i\u00e7in de \u00f6nemli kavray\u0131\u015flar sa\u011flayabilir. Kaynaklar ve \u0130leri Okuma:\n1 Journal of Applied Psychology. http://psycnet.apa.org/journals/apl/84/2/271/\n2 Journal of Applied Psychology. http://psycnet.apa.org/journals/apl/84/2/271/\n3 Psychological Science. http://pss.sagepub.com/content/22/8/1011.abstract\n4 Neuropsychologia. http://www.sciencedirect.com/science/article/pii/S0028393216302688\n5 Frontiers in Human Neuroscience. http://dx.doi.org/10.3389/fnhum.2016.00478\n6 Thoma, V. \u201cHow the human brain can register information without conscious attention.\u201d TheConversation. https://theconversation.com/how-the-human-brain-can-register-information-without-conscious-attention-65905", "tags": ["beyin", "bilin\u00e7"]},
{"source": "bilimfili.com", "url": "https://bilimfili.com/guzel-ortamlarda-bulunmak-bagisiklik-sistemini/", "category": "psikoloji", "date": "4 Ekim 2016", "title": "G\u00fczel Ortamlarda Bulunmak Ba\u011f\u0131\u015f\u0131kl\u0131k Sistemini G\u00fc\u00e7lendirebiliyor", "content": "Londra Queen Mary \u00dcniversitesi (QMUL) bilimcileri taraf\u0131ndan yap\u0131lan bir ara\u015ft\u0131rmada, oyuncaklar verilen ve ilgi uyand\u0131r\u0131c\u0131 bir ortamda tutulan farelerin ba\u011f\u0131\u015f\u0131kl\u0131k sistemini daha sa\u011fl\u0131kl\u0131 duruma getirdi\u011fi ortaya kondu. Kirlilik, konum, psikolojik durum ve sosyal stat\u00fc gibi etkenlerin, insanlardaki \u00f6zba\u011f\u0131\u015f\u0131kl\u0131k (otoimm\u00fcn) bozukluklar\u0131n\u0131n ortaya \u00e7\u0131k\u0131\u015f\u0131n\u0131n belirleyicileri oldu\u011fu ileri s\u00fcr\u00fcl\u00fcyordu. Ancak \u00e7evresel ko\u015fullar\u0131n ba\u011f\u0131\u015f\u0131kl\u0131k sistemi \u00fczerindeki etkisi hakk\u0131nda \u00e7ok az \u015fey biliniyordu. Sonu\u00e7lar\u0131 Frontiers in Immunology dergisinde yay\u0131mlanan bir makale ile payla\u015f\u0131lan bu \u00e7al\u0131\u015fma, ilk kez olarak zenginle\u015ftirilmi\u015f bir ortam\u0131n T h\u00fccrelerinin (ba\u011f\u0131\u015f\u0131kl\u0131k i\u00e7in gereken bir beyaz kan h\u00fccresi t\u00fcr\u00fc olup, HIV ve romatoid artrit gibi kronik baz\u0131 rahats\u0131zl\u0131klarla ili\u015fkilendirilir) i\u015flevlerini etkileyebildi\u011fine ili\u015fkin net kan\u0131tlar sa\u011flam\u0131\u015f oldu. Buna g\u00f6re, bir farenin ya\u015fam alan\u0131nda yap\u0131lan basit bir dizi de\u011fi\u015fikli\u011fin ard\u0131ndan, k\u0131sa s\u00fcre i\u00e7erisinde T h\u00fccrelerinde dramatik de\u011fi\u015fimler ger\u00e7ekle\u015febiliyor. T h\u00fccreleri, iltihaptan koruyucu etkide bulunmaya daha e\u011filimli duruma geliyorlar. QMUL ekibi bu deney kapsam\u0131nda farelerin bir b\u00f6l\u00fcm\u00fcn\u00fc normal ortamda, bir b\u00f6l\u00fcm\u00fcn\u00fc de zenginle\u015ftirilmi\u015f ortamda iki hafta s\u00fcreyle tuttu. Normal ortam, tala\u015f ve yuva malzemelerinden ibaret standart bir fare kafesiydi. Ara\u015ft\u0131rmac\u0131lar daha zengin ve duyulara daha fazla hitap eden bir ortam yaratmak i\u00e7in daha b\u00fcy\u00fck kafesler alarak, i\u00e7lerine ah\u015fap oymalar, oyuncaklar, renkli kutulardan yuvalar, kuma\u015f t\u00fcpler, ko\u015fu tekerlekleri ve sal\u0131ncaklar yerle\u015ftirdi. Ekip lideri Prof. Fulvio D\u2019Acquisto \u015f\u00f6yle anlat\u0131yor: \u201c\u00c7ok say\u0131da oyunca\u011fa ve geni\u015f alana sahip olduklar\u0131 zengin ortamlarda sadece iki hafta ge\u00e7irmelerinin ard\u0131ndan, farelerin ba\u011f\u0131\u015f\u0131kl\u0131k sistemleri b\u00fct\u00fcn\u00fcyle farkl\u0131la\u015ft\u0131 ve enfeksiyonlarla sava\u015fmaya \u00e7ok daha iyi haz\u0131rl\u0131kl\u0131 bir duruma geldi. Bu etki ger\u00e7ekten dikkate de\u011fer, \u00e7\u00fcnk\u00fc o farelere hi\u00e7bir ila\u00e7 vermemi\u015ftik. Tek yapt\u0131\u011f\u0131m\u0131z bar\u0131nma ko\u015fullar\u0131n\u0131 de\u011fi\u015ftirmekti. Bunu onlar i\u00e7in tatil k\u00f6y\u00fcnde ge\u00e7irdikleri ve ilgi uyand\u0131r\u0131c\u0131 yeni bir ortam\u0131n keyfini \u00e7\u0131kard\u0131klar\u0131 iki hafta gibi d\u00fc\u015f\u00fcnebilirsiniz.\u201d Bu iki haftan\u0131n ard\u0131ndan, farelerden T h\u00fccreleri al\u0131nd\u0131. H\u00fccreler, enfeksiyon gibi davranan bir ajan ile uyar\u0131ld\u0131lar. Zenginle\u015ftirilmi\u015f ortamda tutulmu\u015f olan farelerden al\u0131nan T h\u00fccrelerinin, ba\u011f\u0131\u015f\u0131kl\u0131kta rol oynayan baz\u0131 sinyalleyici molek\u00fcllerin sal\u0131nmas\u0131nda benzersiz bir \u015fablon sergiledikleri g\u00f6r\u00fcld\u00fc. Buna, enfeksiyonlara daha iyi yan\u0131t vermeyi sa\u011flayan Interleukin 10 and Interleukin 17 d\u00fczeylerindeki art\u0131\u015f da dahildi. Ayr\u0131ca T h\u00fccrelerinin, geli\u015fen 56 gene sahip (\u00e7o\u011fu iyile\u015fme ve enfeksiyonla sava\u015fma ile ilgiliydi) benzersiz bir genetik parmak izi vard\u0131. Prof. Fulvio D\u2019Acquisto \u015funlar\u0131 ekliyor: \u201cBunun elbette hala insanlar \u00fczerinde s\u0131nanmas\u0131 gerekmekle birlikte, ilgin\u00e7 bir olas\u0131l\u0131\u011f\u0131 g\u00fcndeme getiriyor. Doktorlar bir hastan\u0131n i\u00e7inde bulundu\u011fu ortam\u0131 de\u011fi\u015ftirme yetisine sahip olsalar ve iki haftal\u0131k bir tatil re\u00e7ete edebilseler nas\u0131l olurdu?\u201d Ara\u015ft\u0131rmac\u0131lar ilerleyen zamanlarda \u00e7al\u0131\u015fmalar\u0131n\u0131 ba\u015fka t\u00fcr h\u00fccreleri de inceleyecek \u015fekilde geni\u015fletmeyi umuyorlar.", "tags": ["ba\u011f\u0131\u015f\u0131kl\u0131k sistemi", "d\u00fc\u015f\u00fcnceler", "duygular", "fizyoloji"]},
{"source": "bilimfili.com", "url": "https://bilimfili.com/beyin-aktivitesini-gozlemlemek-depresyon-tedavisinde-yeni-imkanlar-saglayabilir/", "category": "psikoloji", "date": "8 May\u0131s 2017", "title": "Beyin Aktivitesini G\u00f6zlemlemek Depresyon Tedavisinde Yeni \u0130mk\u00e2nlar Sa\u011flayabilir", "content": "Depresyonda etkin rol oynad\u0131\u011f\u0131 d\u00fc\u015f\u00fcn\u00fclen, beynin bir b\u00f6lgesini uyaran invaziv olmayan yeni bir teknik, depresyon hastalar\u0131 \u00fczerinde b\u00fcy\u00fck faydalar sa\u011flayabilir.\u00a0fMRI sinirsel geri besleme ad\u0131 verilen bu teknikle, amigdalan\u0131n g\u00f6zlemlemesini ve olumlu an\u0131lar\u0131 \u00e7a\u011f\u0131rarak bu b\u00f6lgedeki aktiviteyi bilin\u00e7li olarak artt\u0131rmay\u0131 hedefleniyor. Pittsburgh \u00dcniversitesi T\u0131p Fak\u00fcltesi\u2019nde psikiyatri alan\u0131nda yard\u0131mc\u0131 do\u00e7ent olan, \u00e7al\u0131\u015fman\u0131n ba\u015f yazar\u0131 Kymberly Young, \u00e7al\u0131\u015fmada depresyon hastas\u0131 36 yeti\u015fkin g\u00f6n\u00fcll\u00fcy\u00fc iki gruba ay\u0131rd\u0131. Gruplardan birisi amigdala b\u00f6lgeleri \u00fczerinde sinirsel geri besleme uygularken; di\u011fer grup olan kontrol grubu, duygusal s\u00fcre\u00e7lerde yer almayan beyin b\u00f6lgeleri \u00fczerinde sahte sinirsel geri besleme al\u0131\u015ft\u0131rmas\u0131 yapt\u0131. Her iki gruptaki kat\u0131l\u0131mc\u0131lara, amigdala veya kontrol ama\u00e7l\u0131 se\u00e7ilen beyin b\u00f6lgesinin konumunu belirlemek amac\u0131yla fMRI ile beyin taramas\u0131 yap\u0131ld\u0131. Daha sonras\u0131nda ara\u015ft\u0131rmac\u0131lar, kat\u0131l\u0131mc\u0131lara \u00f6l\u00e7\u00fcm yapt\u0131klar\u0131 beyin b\u00f6lgelerinden gelen sinyalleri g\u00f6sterdi ve kat\u0131l\u0131mc\u0131lar\u0131n, mutlu an\u0131lar\u0131 \u00e7a\u011f\u0131rarak bu sinyallerin g\u00fcc\u00fcn\u00fc de\u011fi\u015ftirmelerini istedi. \u0130ki seans\u0131n sonunda, fMRI sinirsel geri besleme tekni\u011fini deneyen 19 kat\u0131l\u0131mc\u0131dan 12\u2019sinin, kontrol grubuna k\u0131yasla, standart depresyon \u00f6l\u00e7e\u011finde kayda de\u011fer bir d\u00fc\u015f\u00fc\u015f g\u00f6zlemlendi. Depresyon hastalar\u0131n\u0131n amigdala b\u00f6lgesi, korkutucu bir duruma ait foto\u011fraf gibi negatif duygusal ipu\u00e7lar\u0131na daha fazla ve mutlu \u00e7ocukluk an\u0131lar\u0131 gibi pozitif duygusal ipu\u00e7lar\u0131na daha az tepki g\u00f6sterme e\u011filimine sahip. Bu nedenle ara\u015ft\u0131rma ekibi, amigdalan\u0131n pozitif \u00e7a\u011fr\u0131lara tepki g\u00f6sterme e\u011filimin artt\u0131rman\u0131n, depresif belirtileri azaltmaya yard\u0131mc\u0131 olup olamayaca\u011f\u0131n\u0131 g\u00f6rmeyi ama\u00e7l\u0131yor. Fakat \u00e7al\u0131\u015fman\u0131n ba\u015f yazar\u0131, fMRI sinirsel geri besleme y\u00f6nteminin, EEG makinesi yard\u0131m\u0131yla insanlara kendi beyin dalgalar\u0131n\u0131 kontrol etmelerini \u00f6\u011fretmeyi ama\u00e7layan EEG sinirsel geri besleme y\u00f6ntemi ile e\u015fit g\u00f6r\u00fclmemesi gerekti\u011fi konusunda uyar\u0131yor. fMRI sinirsel geri besleme y\u00f6nteminin aksine, EEG ile yap\u0131lan teknik, \u00e7e\u015fitli dalga aral\u0131klar\u0131nda beynin elektriksel etkinli\u011fine dair yakla\u015f\u0131k bir de\u011fer almak amac\u0131yla, ba\u015f b\u00f6lgesine elektrotlar\u0131n yerle\u015ftirilmesiyle yap\u0131l\u0131yor. Bir kar\u015f\u0131la\u015ft\u0131rma yapmak gerekirse, fMRI y\u00f6ntemini Google haritalara benzetirsek, EEG y\u00f6ntemi elle kabaca \u00e7izilmi\u015f sokak haritalar\u0131na benzetebiliriz. fMRI y\u00f6ntemi sayesinde, EEG ile gidilemeyen amigdala gibi beynin daha derin yap\u0131lar\u0131na inebiliriz. fMRI sinirsel geri besleme tekni\u011fi hen\u00fcz \u00e7ok yeni olmas\u0131na kar\u015f\u0131n, EEG sinirsel geri besleme tekni\u011fi son birka\u00e7 y\u0131ld\u0131r bilinmekte ve d\u00fcnya genelinde onlarca firma taraf\u0131ndan depresyon ve DEHB (Dikkat Eksikli\u011fi ve Hiperaktivite Bozuklu\u011fu) gibi zihinsel hastal\u0131klar\u0131 tedavisinde ve atletik performans\u0131 artt\u0131rma amac\u0131yla kullan\u0131l\u0131yor. fMRI ile EEG sinirsel geri besleme y\u00f6ntemleri aras\u0131ndaki kafa kar\u0131\u015f\u0131kl\u0131\u011f\u0131n\u0131n, ara\u015ft\u0131rmada yer alan baz\u0131 deneklere zarar verebilece\u011finden endi\u015felenen \u00e7al\u0131\u015fman\u0131n ba\u015f yazar\u0131 Young, EEG sinirsel geri bildirim ile kontroll\u00fc bir \u00e7al\u0131\u015fma yap\u0131lmamas\u0131 ve\u00a0bu nedenle elde edilen sonu\u00e7lar\u0131n basit\u00e7e plasebo etkisinden ibaret olmas\u0131ndan \u015f\u00fcphe duyuyor. Ara\u015ft\u0131rma ekibinin\u00a0bir sonraki amac\u0131, fMRI \u00e7al\u0131\u015fmalar\u0131yla \u00f6\u011frendikleri \u015feyleri, bir e\u011fitim veya ihtiyac\u0131 olanlar i\u00e7in eri\u015filebilir bir tedavi program\u0131na nas\u0131l d\u00f6n\u00fc\u015ft\u00fcrece\u011fini belirlemek olacak.", "tags": ["beyin", "Depresyon (\u00c7\u00f6kertici bozukluk)", "g\u00f6r\u00fcnt\u00fcleme teknikleri"]},
{"source": "bilimfili.com", "url": "https://bilimfili.com/facebook-yanki-odasi-insanlari-daha-dar-goruslu-yapiyor/", "category": "psikoloji", "date": "14 Nisan 2017", "title": "Facebook \u2018Yank\u0131 Odas\u0131\u2019, \u0130nsanlar\u0131 Daha Dar G\u00f6r\u00fc\u015fl\u00fc Yap\u0131yor", "content": "Ak\u0131ll\u0131 cihazlar\u0131n yayg\u0131n kullan\u0131m\u0131yla birlikte sosyal medya hesaplar\u0131 art\u0131k g\u00fcnl\u00fck rutinimizin par\u00e7as\u0131 oldu. Anl\u0131k olarak arkada\u015f \u00e7evremizle ileti\u015fime ge\u00e7iyor, herhangi bir olay hakk\u0131nda fikrimizi \u201carkada\u015f\u201dlar\u0131m\u0131zla payla\u015f\u0131yor veya ho\u015fumuza giden iletileri-videolar\u0131 be\u011feniyoruz, payla\u015f\u0131yoruz. Ger\u00e7ekteki sosyal ya\u015fant\u0131m\u0131z\u0131n paraleli gibi g\u00f6r\u00fcnse de asl\u0131nda ger\u00e7ek sosyalle\u015fme durumundan olduk\u00e7a uzakta. Pek \u00e7o\u011fumuz, Facebook, Twitter ve Google`\u0131n sahip oldu\u011fu ki\u015fiselle\u015ftirme algoritmalar\u0131 taraf\u0131ndan olu\u015fturulan bir s\u00fczge\u00e7 kabarc\u0131\u011f\u0131na[1] hapsolmu\u015f hissediyor gibiyiz (S\u00fczge\u00e7 kabarc\u0131\u011f\u0131: internet sitelerinin sizin internetteki faaliyetlerinize g\u00f6re size \u00f6neride bulunmas\u0131). Boston \u00dcniversitesi ile \u00e7e\u015fitli \u0130talyan kurumlar\u0131nda bulunan ara\u015ft\u0131rmac\u0131lar, bu duruma\u00a0\u201cyank\u0131 odas\u0131\u201d ad\u0131n\u0131 veriyorlar. Buras\u0131, ayn\u0131 g\u00f6r\u00fc\u015fteki insanlar\u0131n tart\u0131\u015fmal\u0131 kuramlar\u0131, pe\u015fin h\u00fck\u00fcml\u00fc g\u00f6r\u00fc\u015fleri ve se\u00e7ici haberleri payla\u015ft\u0131\u011f\u0131 bir a\u011f niteli\u011fi ta\u015f\u0131yor. Daha sonra bu bilgiler bu ki\u015filere sadece yeniden tekrarlan\u0131yor ve bu ki\u015filerce do\u011fru olarak kabul ediliyor. Yank\u0131 odalar\u0131 belirgin bir \u015fekilde sorunlu; insanlar birbirleriyle ortak noktas\u0131 az olan dar bir bilgi taban\u0131na sahip oldu\u011fu zaman, sosyal m\u00fczakereler zarar g\u00f6r\u00fcyor. \u0130nternetin, bilgiyi demokratikle\u015ftirme ve k\u00fcresel bir k\u00f6y olu\u015fturmayla bu sorunu \u00e7\u00f6zmesi gerekiyordu. Asl\u0131nda demokratikle\u015ftirme ger\u00e7ekle\u015fti. Facebook ve Twitter`daki sosyal haber kaynaklar\u0131 ve Google`daki algoritmalar, bundan \u00f6nce haber edit\u00f6rleri taraf\u0131ndan ger\u00e7ekle\u015ftirilen denetmen i\u015flevini yerine getiriyor. Baz\u0131 tahminlere g\u00f6re[2], y ku\u015fa\u011f\u0131n\u0131n y\u00fczde 60\u2019\u0131 birincil haber kayna\u011f\u0131 olarak Facebook\u2019u kullan\u0131yor. Fakat son zamanlarda pek \u00e7ok ara\u015ft\u0131rmac\u0131, bu gidi\u015fat\u0131n k\u00fcresel bir k\u00f6y olu\u015fturmak yerine, bizi daha fazla b\u00f6ld\u00fc\u011f\u00fcn\u00fc ve demokrasiyi ortadan kald\u0131rd\u0131\u011f\u0131n\u0131 s\u00f6yleyerek[3] endi\u015felerini dile getiriyor. Facebook CEO`su Mark Zuckerberg, sosyal medyan\u0131n demokrasimiz \u00fczerindeki etkisini abartt\u0131\u011f\u0131m\u0131za inan\u0131yor. Fakat yap\u0131lan ara\u015ft\u0131rmalara g\u00f6re durum b\u00f6yle de\u011fil. Proceedings of the National Academy of Sciences[4]\u00a0b\u00fclteninde yay\u0131mlanan bir \u00e7al\u0131\u015fmada, insanlar\u0131n 2010 ile 2014 y\u0131llar\u0131 aras\u0131nda sosyal a\u011f \u00fczerinde tart\u0131\u015ft\u0131\u011f\u0131 konular \u00fczerindeki veriler incelendi. Bilgiler; bilim haberleri, komplo dedikodular\u0131 ve trolleme olarak \u00fc\u00e7 gruba ayr\u0131ld\u0131. Ara\u015ft\u0131rmaya g\u00f6re; kullan\u0131c\u0131lar, d\u00fcnyan\u0131n parmak u\u00e7lar\u0131nda olmas\u0131na ra\u011fmen, kendi g\u00f6r\u00fc\u015fleriyle ilgili topluluklar ile bir araya gelmeye yatk\u0131nl\u0131k g\u00f6steriyor\u00a0ve bu durum onaylama \u00f6nyarg\u0131lar\u0131n\u0131, ayr\u0131mc\u0131l\u0131\u011f\u0131 ve kutupla\u015fmay\u0131 besliyor, g\u00fc\u00e7lendiriyor. (onaylama \u00f6nyarg\u0131s\u0131 = bir fikir hakk\u0131nda olumlu bir g\u00f6r\u00fc\u015f olu\u015fturduktan sonra bu g\u00f6r\u00fc\u015fle \u00e7eli\u015fecek bilgilere de\u011fer vermemek) Ara\u015ft\u0131rma ekibi, bu durumun, bilgi kalitesine mal oldu\u011funu\u00a0ve do\u011frulanmam\u0131\u015f dedikodular, g\u00fcvensizlik ile paranoya taraf\u0131ndan k\u0131\u015fk\u0131rt\u0131lan \u00f6n yarg\u0131l\u0131 hikayelerin \u00e7o\u011falmas\u0131na yol a\u00e7t\u0131\u011f\u0131n\u0131 s\u00f6yl\u00fcyor. Ara\u015ft\u0131rma bulgular\u0131na g\u00f6re, kullan\u0131c\u0131lar \u00e7o\u011funlukla belirli bir hikayeyle ilgili olan i\u00e7erikleri se\u00e7meye ve payla\u015fmaya, geri kalanlar\u0131 ise g\u00f6rmezden gelmeye e\u011filimliler. Kan\u0131tlanm\u0131\u015f veya kan\u0131tlanmam\u0131\u015f olsun, bir haber nesnesinin bir kullan\u0131c\u0131 taraf\u0131ndan do\u011fru olarak kabul edilip edilmemesi, kullan\u0131c\u0131n\u0131n daha \u00f6nce edindi\u011fi bilgiler\u00a0ile ne \u00f6l\u00e7\u00fcde tutarl\u0131 oldu\u011funa b\u00fcy\u00fck oranda ba\u011fl\u0131 olabiliyor. Yani hali haz\u0131rda do\u011fru oldu\u011funa inand\u0131klar\u0131 \u015feyleri destekleyecek verileri daha \u00e7abuk kabul ediyorlar. Ara\u015ft\u0131rma ekibi, k\u00fcresel \u0131s\u0131nma kan\u0131tlar\u0131n\u0131n reddedilmesi gibi belirli olgular\u0131n yayg\u0131n hale gelme sebebinin, bu \u201cyank\u0131 odas\u0131\u201d olabilece\u011fini belirtiyor. Bilimsel bilginin s\u0131kl\u0131kla takip edilebilirken, komplo teorilerinin k\u00f6kenlerini belirlemenin zor oldu\u011funa dikkat \u00e7ekiyorlar. \u00c7al\u0131\u015fmada ayr\u0131ca, g\u00fcvenilmez bilginin internet ortam\u0131nda yay\u0131lmas\u0131 konusunun \u00e7ok ciddi hale geldi\u011fi ve bu durumun D\u00fcnya Ekonomik Forumu taraf\u0131ndan en b\u00fcy\u00fck sosyal tehditlerden biri olarak s\u0131n\u0131fland\u0131r\u0131ld\u0131\u011f\u0131 dile getiriliyor. Bill Gates, 2017 y\u0131l\u0131nda Quartz\u2019a verdi\u011fi r\u00f6portajda \u015f\u00f6yle diyor: \u201cSosyal medya gibi teknolojiler, hemfikir insanlar ile tozutman\u0131z\u0131 sa\u011fl\u0131yor, bu y\u00fczden di\u011fer bak\u0131\u015f a\u00e7\u0131lar\u0131n\u0131 kar\u0131\u015ft\u0131rm\u0131yor, payla\u015fm\u0131yor ve anlam\u0131yorsunuz. Bu s\u00fcper \u00f6nemli bir \u015fey. Bu durumun, benim ve di\u011fer pek \u00e7ok ki\u015finin tahmin edece\u011finden daha fazla sorun te\u015fkil etti\u011fi ortaya \u00e7\u0131kt\u0131.\u201d Ara\u015ft\u0131rmac\u0131lar, 2015 y\u0131l\u0131nda y\u00fcr\u00fctt\u00fc\u011f\u00fc bir \u00e7al\u0131\u015fmada[5] sosyal medyan\u0131n farkl\u0131 bak\u0131\u015f a\u00e7\u0131lar\u0131na maruz kal\u0131\u015f\u0131m\u0131z\u0131 nas\u0131l etkiledi\u011fi \u00fczerine bir \u00e7\u00f6z\u00fcmleme yapt\u0131. ABD`de kendi politik d\u00fc\u015f\u00fcnce bi\u00e7imlerini (muhafazakar, \u0131l\u0131ml\u0131 ve liberal) belirtmi\u015f olan 10.1 milyon etkin Facebook kullan\u0131c\u0131s\u0131n\u0131n haber kaynaklar\u0131n\u0131 de\u011ferlendirdiler. Ara\u015ft\u0131rmac\u0131lar daha sonra bu kullan\u0131c\u0131lar\u0131n haber kaynaklar\u0131nda bulunan haberlerin ne kadarl\u0131k bir k\u0131sm\u0131n\u0131n kendi bak\u0131\u015f a\u00e7\u0131lar\u0131ndan farkl\u0131 \u015fekilde payla\u015f\u0131ld\u0131\u011f\u0131n\u0131 hesaplad\u0131lar (\u00f6rne\u011fin bir liberalin, \u00e7o\u011funlukla muhafazakar bir bak\u0131\u015f a\u00e7\u0131s\u0131na sahip bir haberi okumas\u0131 gibi). Facebook gibi bir sosyal a\u011fda, bu t\u00fcr haberleri g\u00f6rme oran\u0131m\u0131za etki eden \u00fc\u00e7 etmen var. Birincisi, arkada\u015flar\u0131m\u0131z\u0131n kim oldu\u011fu ve hangi haberleri payla\u015ft\u0131klar\u0131; ikincisi, arkada\u015flar taraf\u0131ndan payla\u015f\u0131lan t\u00fcm haberler aras\u0131nda, hangilerinin haber kayna\u011f\u0131 algoritmas\u0131 taraf\u0131ndan g\u00f6r\u00fcnt\u00fclendi\u011fi; ve \u00fc\u00e7\u00fcnc\u00fcs\u00fc, g\u00f6sterilen haberlerin hangilerine t\u0131klad\u0131\u011f\u0131m\u0131z. E\u011fer bir yank\u0131 odas\u0131n\u0131n ba\u015fl\u0131ca y\u00f6nlendiricisi ikinci etmen ise, o zaman Facebook b\u00fct\u00fcn su\u00e7lamalar\u0131 hak ediyor. Buna kar\u015f\u0131l\u0131k, e\u011fer yank\u0131 odas\u0131ndan birinci veya ikinci etmen sorumluysa, o halde kendi yank\u0131 odalar\u0131m\u0131z\u0131 olu\u015fturmu\u015fuz demektir. E\u011fer kullan\u0131c\u0131\u00a0haber ortam\u0131n\u0131 rastgele se\u00e7ilmi\u015f bir grup Facebook kullan\u0131c\u0131s\u0131ndan elde ediyorsa, Facebook \u00fczerinde liberaller taraf\u0131ndan g\u00f6r\u00fclen haberlerin yakla\u015f\u0131k %45`i ve muhafazakarlar taraf\u0131ndan g\u00f6r\u00fclenlerin %40`\u0131 farkl\u0131 g\u00f6r\u00fc\u015ften olacakt\u0131r. Sonu\u00e7 olarak ara\u015ft\u0131rmac\u0131lar, liberallerin arkada\u015flar\u0131n\u0131n payla\u015ft\u0131\u011f\u0131 haberlerin sadece %24`\u00fcn\u00fcn ve muhafazakarlar\u0131n arkada\u015flar\u0131n\u0131n payla\u015ft\u0131\u011f\u0131 haberlerin yakla\u015f\u0131k %34`\u00fcn\u00fcn farkl\u0131 g\u00f6r\u00fc\u015fte olabilece\u011fi\u00a0sonucuna ula\u015ft\u0131lar. A\u00e7\u0131k bir \u015fekilde, Facebook arkada\u015flar\u0131n\u0131z\u0131n ayn\u0131 g\u00f6r\u00fc\u015fte olmas\u0131, sizi bir yank\u0131 odas\u0131na hapsediyor. Haber kayna\u011f\u0131 algoritmas\u0131, arkada\u015flar\u0131n\u0131z\u0131n hangi haberlerinin size g\u00f6sterildi\u011fini daha fazla se\u00e7iyor. Bu durum, arkada\u015flar\u0131n\u0131zla olan \u00f6nceki etkile\u015fiminize dayal\u0131. Benzer g\u00f6r\u00fc\u015fte olan arkada\u015flarla ve ideolojik olarak benzer internet siteleriyle daha fazla me\u015fgul olmaya yatk\u0131n oldu\u011funuzdan, haber kayna\u011f\u0131 algoritmas\u0131 farkl\u0131 g\u00f6r\u00fc\u015fteki haber miktar\u0131n\u0131 daha fazla azaltarak, liberaller i\u00e7in %22 ve muhafazakarlar i\u00e7in %34 oran\u0131nda g\u00f6steriyor. Facebook`un algoritmas\u0131 yank\u0131 odas\u0131n\u0131 daha beter hale getiriyor, fakat fazla de\u011fil.  Son olarak, hangi haberlere t\u0131klan\u0131ld\u0131\u011f\u0131 sorusuna geliyoruz. Ara\u015ft\u0131rmac\u0131lar, t\u0131klanan farkl\u0131 g\u00f6r\u00fc\u015fteki haberlerin niha\u00ee oran\u0131n\u0131n, liberaller i\u00e7in %21 ve muhafazakarlar i\u00e7in %30 oldu\u011fundan bahsediyor. A\u00e7\u0131k bir \u015fekilde, insanlar\u0131n mevcut g\u00f6r\u00fc\u015flerine meydan okumak yerine onlar\u0131 peki\u015ftirmesi muhtemel olan haberlere t\u0131klamay\u0131 tercih ediyor. Ara\u015ft\u0131rmac\u0131lar, dijital yank\u0131 odas\u0131n\u0131 y\u00f6nlendiren temel \u015feyin, haber kayna\u011f\u0131 algoritmas\u0131n\u0131n bizim ad\u0131m\u0131za yapt\u0131\u011f\u0131 se\u00e7imlerden ziyade, kullan\u0131c\u0131lar\u0131n faaliyetleri (\u00e7evrimi\u00e7i olarak kiminle ba\u011flant\u0131 kurdu\u011fu ve hangi haberlere t\u0131klad\u0131\u011f\u0131) oldu\u011fu sonucuna var\u0131yorlar. Facebook ara\u015ft\u0131rmac\u0131lar\u0131 taraf\u0131ndan y\u00fcr\u00fct\u00fclen ve \u015firketin algoritmalar\u0131n\u0131 temize \u00e7\u0131kar\u0131p, su\u00e7u do\u011frudan bize atan bir ara\u015ft\u0131rma \u00e7al\u0131\u015fmas\u0131na g\u00fcvenmeli miyiz? Do\u011frusu \u00e7al\u0131\u015fma iyi tasarlanm\u0131\u015f. Dahas\u0131, bu sonu\u00e7lar ile daha \u00f6nce yap\u0131lan ara\u015ft\u0131rmalar\u0131n sonu\u00e7lar\u0131 temel olarak \u00e7eli\u015fmiyor. Arkada\u015fl\u0131k \u00e7emberlerimizin\u00a0genelde yeterince farkl\u0131 olmad\u0131\u011f\u0131 do\u011fru, fakat Facebook bu a\u011fdaki ba\u015fka bir yerden farkl\u0131 makaleleri kolayl\u0131kla \u00f6nerebilir (\u00f6r. \u201cFacebook kullan\u0131c\u0131lar\u0131 ba\u015fka ne okuyor?\u201dgibi). Haber kaynaklar\u0131m\u0131zda g\u00f6sterilen arkada\u015flar\u0131m\u0131z\u0131n haberleri, sonu\u00e7 olarak Facebook`un uygulad\u0131\u011f\u0131 bir s\u0131n\u0131rlama. Bu durum, bizim akland\u0131\u011f\u0131m\u0131z anlam\u0131na gelmiyor. As\u0131l mesele, bizi bir yank\u0131 odas\u0131na g\u00f6t\u00fcren eylemleri kas\u0131tl\u0131 olarak se\u00e7memiz. \u0130lk olarak, sadece ayn\u0131 g\u00f6r\u00fc\u015fte olan insanlarla ba\u011flant\u0131 kurarak ve bak\u0131\u015f a\u00e7\u0131lar\u0131na kat\u0131lmad\u0131\u011f\u0131m\u0131z insanlar\u0131 \u201carkada\u015fl\u0131ktan \u00e7\u0131kararak\u201d, dar g\u00f6r\u00fc\u015fl\u00fc d\u00fcnyalar olu\u015fturuyoruz. \u0130kincisi, haber kayna\u011f\u0131 algoritmas\u0131 farkl\u0131 i\u00e7erik g\u00f6sterdi\u011finde bile, ona t\u0131klam\u0131yoruz. Neden Facebook bizim kullanmad\u0131\u011f\u0131m\u0131z i\u00e7eri\u011fi g\u00f6stermek mecburiyetinde olsun? Son olarak, Facebook\u2019un y\u00fcr\u00fctt\u00fc\u011f\u00fc bir ticaret var. E\u011fer Facebook\u2019ta sevdi\u011fimiz kaynaklardan haberleri g\u00f6rd\u00fc\u011f\u00fcm\u00fcz i\u00e7in memnun gibi g\u00f6r\u00fcn\u00fcyorsak, yank\u0131 odas\u0131 nas\u0131l Facebook\u2019un y\u00fck\u00fcml\u00fcl\u00fc\u011f\u00fc oluyor? E\u011fer t\u0131klamalar\u0131m\u0131z ile oylama yapmaya isteksiz isek, Facebook neden kendi ticaretini en iyi duruma getirsin? Bill Bishop, The Big Sort[6] kitab\u0131nda Amerikal\u0131lar\u0131n son 30 y\u0131lda kendilerini nas\u0131l ayn\u0131 g\u00f6r\u00fc\u015fl\u00fc muhitlere ay\u0131rd\u0131klar\u0131n\u0131 g\u00f6steriyor. Ayn\u0131s\u0131, internet \u00fczerinde de oluyor gibi g\u00f6r\u00fcn\u00fcyor. G\u00fcn\u00fcm\u00fcze kadarki b\u00fct\u00fcn deneysel veriler, bu durumun sebebinin tek ba\u015f\u0131na ki\u015fiselle\u015ftirme algoritmalar\u0131n\u0131n kullan\u0131m\u0131 olmad\u0131\u011f\u0131n\u0131 \u00f6ne s\u00fcr\u00fcyor. Algoritmalar bizi kolayl\u0131kla \u00e7e\u015fitli bak\u0131\u015f a\u00e7\u0131lar\u0131na maruz b\u0131rakabiliyor. Ki\u015fiselle\u015ftirilme algoritmalar\u0131na aktar\u0131lan \u015feyler veriler ve bizim son kullan\u0131c\u0131lar olarak ger\u00e7ekle\u015ftirdi\u011fimiz eylemler.\nFacebook ve Google gibi \u015firketler daha fazlas\u0131n\u0131 yapmal\u0131.\nFakat biz de \u00f6yle.", "tags": ["d\u00fc\u015f\u00fcnceler", "sosyal medya"]},
{"source": "bilimfili.com", "url": "https://bilimfili.com/ask-bagimlisi-olunabilir-mi/", "category": "psikoloji", "date": "4 May\u0131s 2017", "title": "A\u015fk Ba\u011f\u0131ml\u0131s\u0131 Olunabilir mi?", "content": "Yemek yiyemezsiniz, uyuyamazs\u0131n\u0131z ve d\u00fc\u015f\u00fcnebildi\u011finiz tek \u015fey bu durumu nas\u0131l d\u00fczeltebilece\u011finizdir. Belki de a\u015fk\u0131n ba\u011f\u0131ml\u0131s\u0131 olmu\u015fsunuzdur. A\u015f\u0131r\u0131 romantizm, genellikle ba\u011f\u0131ml\u0131l\u0131k benzeri semptomlar ta\u015f\u0131r; a\u015f\u0131r\u0131 ne\u015fe (\u00f6fori), ihtiras, ba\u011fl\u0131l\u0131k, uzakla\u015f\u0131m ve k\u00f6t\u00fc hissetme. \u00d6te yandan, beyin taramalar\u0131, a\u015f\u0131r\u0131 romantizmin, beynin \u00f6d\u00fcl merkezlerini uyu\u015fturucu ba\u011f\u0131ml\u0131l\u0131\u011f\u0131na benzer bir \u00f6rg\u00fcyle uyard\u0131\u011f\u0131n\u0131 ortaya koyuyor. Ancak, insanlar\u0131n a\u015fk\u0131n ba\u011f\u0131ml\u0131s\u0131 olabilecekleri d\u00fc\u015f\u00fcncesi tart\u0131\u015fmal\u0131d\u0131r. Tart\u0131\u015fmal\u0131d\u0131r diyoruz \u00e7\u00fcnk\u00fc, insanlar ba\u011f\u0131ml\u0131l\u0131k teorisinin do\u011fru tan\u0131m\u0131 \u00fczerinde ve \u00f6zellikle de\u00a0\u201ca\u015fk\u201d terimi kullan\u0131ld\u0131\u011f\u0131nda, bununla neyin kastedildi\u011fi konusunda uzla\u015f\u0131 sa\u011flam\u0131\u015f de\u011filler. Oxford University N\u00f6roetik merkezinden Anders Sandberg\u2019e g\u00f6re; a\u015f\u0131k olmak istemedi\u011finizi ancak bunun ka\u00e7\u0131n\u0131lmaz oldu\u011funu fark etti\u011finizde, bu durum istismar etme\u00a0gibi k\u00f6t\u00fc \u015feylere neden olur ve i\u015fte tam bu noktada da ba\u011f\u0131ml\u0131l\u0131k benzeri bir \u015feyin s\u0131n\u0131r\u0131n\u0131 a\u015fm\u0131\u015f olursunuz. Philosophy, Psychiatry & Psychology \u2018de yay\u0131mlanan bir ara\u015ft\u0131rmada, 1956 ve 2016 y\u0131llar\u0131 aras\u0131nda yay\u0131mlanm\u0131\u015f a\u015fk ve ba\u011f\u0131ml\u0131l\u0131k \u00fczerine yap\u0131lan 64 \u00e7al\u0131\u015fman\u0131n yeniden g\u00f6zden ge\u00e7irilmesi sonucu; a\u015fk ba\u011f\u0131ml\u0131l\u0131\u011f\u0131n\u0131n iki farkl\u0131 tipi oldu\u011fu\u00a0sonucuna ula\u015f\u0131ld\u0131. Ara\u015ft\u0131rmada, herhangi bir romantik ili\u015fki i\u00e7erisinde bulunmayan, kendisini \u00e7aresizce yaln\u0131z hisseden ve eski partnerinin yerini derhal ba\u015fkas\u0131yla de\u011fi\u015ftirmeye \u00e7al\u0131\u015fan insanlar\u0131n, \u2013ekibin tan\u0131m\u0131na g\u00f6re\u2013 a\u015fk ba\u011f\u0131ml\u0131l\u0131\u011f\u0131n\u0131n \u201cdar\u201d bir formuna sahip olabilecekleri bulgusuna ula\u015f\u0131ld\u0131. Bu insanlar, duygusal yatk\u0131nl\u0131klar\u0131n\u0131n nesnesine yak\u0131n olmak i\u00e7in ortaya \u00e7\u0131kan\u00a0g\u00fc\u00e7l\u00fc arzular\u0131 g\u00f6rmezden gelebilmede\u00a0zorluk \u00e7eker. B\u00fct\u00fcn vakitlerini bu arzular\u0131yla ge\u00e7irirler, obsesif d\u00fc\u015f\u00fcnceler ve davran\u0131\u015flar geli\u015ftirirler. Baz\u0131 vakalarda, bu durum takip ve tacize ya da cinayete sebep olur. Bu tarz ba\u011f\u0131ml\u0131l\u0131klar, kontrol yetisinden ve sosyal de\u011ferlerden yoksundur. T\u0131pk\u0131 ba\u011f\u0131ml\u0131l\u0131\u011f\u0131n di\u011fer t\u00fcrleri gibi, bu davran\u0131\u015f da, beyinde, \u00f6d\u00fcl sinyallerinde co\u015fmaya sebep olan anormal bir s\u00fcreci tetikler. Uyu\u015fturucular, insan\u0131n hi\u00e7bir \u015fekilde \u00fcretemedi\u011fi kadar a\u015f\u0131r\u0131 d\u00fczeyde bir dopamin patlamas\u0131na sebep olan uyaranlard\u0131r. Bu durum da; beyinde, al\u0131\u015f\u0131lmad\u0131k derecede g\u00fc\u00e7l\u00fc bir \u00f6d\u00fcl sinyaline neden olur. \u00a0Ancak dopamin ile ilgili bir \u015fey var ki; o da; geriye s\u00fcrekli daha fazla isteyen bir beyin b\u0131rakmas\u0131d\u0131r. Bu sinyaller, ki\u015fi, hayat\u0131nda ba\u015fka ilgilere do\u011fru bir miktar geri ad\u0131m att\u0131\u011f\u0131nda bile uyu\u015fturucuyu tekrar kullanmaya y\u00f6nlendirir. Yap\u0131lan bu \u201creview \u00e7al\u0131\u015fmas\u0131nda\u201d, ara\u015ft\u0131rmac\u0131lar, baz\u0131 a\u015fk deneyimlerinin, ki\u015fiyi bu tecr\u00fcbeyi tekrar s\u00fcrd\u00fcrmeye iten ola\u011fand\u0131\u015f\u0131 g\u00fc\u00e7l\u00fc bir \u00f6d\u00fcl sinyali \u00fcretimine sebep oldu\u011fu bulgusuna ula\u015ft\u0131. Fakat, ara\u015ft\u0131rma ekibi ayn\u0131 zamanda da,\u00a0normal a\u015fk\u0131n\u00a0ayn\u0131 spektrumunda seyreden,\u00a0fakat daha g\u00fc\u00e7l\u00fc \u2013h\u00e2l\u00e2\u00a0kontrol edilebilir\u2013\u00a0istekleri olan ikinci bir \u201cgeni\u015f\u201d t\u00fcrdeki a\u015fk ba\u011f\u0131ml\u0131l\u0131\u011f\u0131na dair deliller elde etti. Bu kategori, yaln\u0131zca uyu\u015fturucu ba\u011f\u0131ml\u0131l\u0131\u011f\u0131na benzer davran\u0131\u015flar\u0131n g\u00f6zlemlerine dayal\u0131d\u0131r: Her kar\u015f\u0131la\u015fman\u0131n ard\u0131ndan anl\u0131k ve a\u015f\u0131r\u0131 bir mutluluk art\u0131\u015f\u0131, fakat ili\u015fkilerin birden sona ermesiyle ortaya \u00e7\u0131kan \u00e7aresizlik, keder ve depresyon hali. Baz\u0131 ara\u015ft\u0131rmac\u0131lar, bu tip davran\u0131\u015f\u0131 bir ba\u011f\u0131ml\u0131l\u0131k olarak tan\u0131mlam\u0131yor, \u00e7\u00fcnk\u00fc bu duygusal seviyeleri deneyimlemek uzun vadede ki\u015fi i\u00e7in a\u015f\u0131r\u0131 d\u00fczeyde zararl\u0131 de\u011fildir. Yay\u0131mlanan bu ara\u015ft\u0131rmada ise, ekip, her iki a\u015fk ba\u011f\u0131ml\u0131l\u0131\u011f\u0131 t\u00fcr\u00fcn\u00fcn de insanlar\u0131n ya\u015fam\u0131 \u00fczerinde zararl\u0131 etkiler olu\u015fturabilece\u011fini ileri s\u00fcr\u00fcyor. Baz\u0131 vakalarda, a\u015fka ba\u011f\u0131ml\u0131l\u0131k, insanlar\u0131n istismar ili\u015fkileri i\u00e7erisinde bulunmalar\u0131na ya da k\u00fclt bir lideri takip etmeleri gibi davran\u0131\u015flar\u0131n g\u00f6r\u00fclmesine neden oluyor gibi g\u00f6r\u00fcn\u00fcyor. \u00d6te yandan romantik a\u015fk, \u00e7iftin \u00fcyeleri aras\u0131daki ba\u011f\u0131 g\u00fc\u00e7lendiren bir hayatta kalma mekanizmas\u0131 olarak milyonlarca y\u0131l \u00f6nce evrimle\u015fmi\u015f do\u011fal bir ba\u011f\u0131ml\u0131l\u0131kt\u0131r. Bu son yap\u0131lan \u201creview \u00e7al\u0131\u015fmas\u0131ndaki\u201d iki tip a\u015fk ba\u011f\u0131ml\u0131l\u0131\u011f\u0131 bulgusundan ziyade,\u00a0a\u015fk\u0131 do\u011fal bir \u015fey olarak g\u00f6r\u00fcp daha geni\u015f bir perspektiften bak\u0131lmas\u0131 gerekti\u011fi de bir ger\u00e7eklik olarak kar\u015f\u0131m\u0131zda duruyor. Her \u015feyden \u00f6nce, bir kalp k\u0131r\u0131lmas\u0131n\u0131n ger\u00e7ekten de ac\u0131 verici oldu\u011funu ortaya koyal\u0131m. Fonksiyonel MRI taramalar\u0131; yeni bir terk edilme vakas\u0131 ya\u015fam\u0131\u015f insanlar\u0131n beyinlerinde; fiziksel ac\u0131y\u0131 kaydeden b\u00f6lgedeki aktivitenin normalin \u00fczerinde oldu\u011funu g\u00f6steriyor. Bu durum; nefes darl\u0131\u011f\u0131, mide bulant\u0131s\u0131 ve baz\u0131 durumlarda \u00f6l\u00fcmc\u00fcl olabilen; kalp kas\u0131n\u0131n zay\u0131flamas\u0131 (t\u0131p dilinde; Takotsubo kardiyomiyopati) gibi her t\u00fcrl\u00fc fiziksel belirtilere yol a\u00e7abilen; kortizol ve adrenalin gibi stres hormonlar\u0131n\u0131n sal\u0131n\u0131m\u0131n\u0131 tetikler. Kalp k\u0131r\u0131kl\u0131\u011f\u0131, \u00e7o\u011fu insanda, zamanla ya da terapi veya anti-depresan deste\u011fiyle ortadan kalkar. 2013 y\u0131l\u0131nda yap\u0131lan bir ara\u015ft\u0131rmada, \u00e7ay\u0131r farelerinin (prairie vole) hormonlar\u0131nda \u00e7e\u015fitli y\u00f6nlendirmelerde bulunuldu. Tek e\u015fli olan bu hayvanlar, vazopressin hormonunu i\u00e7eren bir s\u00fcre\u00e7le e\u015fler aras\u0131nda g\u00fc\u00e7l\u00fc ba\u011flar olu\u015fturur. Vazopressin ve oksitosin gibi hormonlar, \u00a0insanlara ve di\u011fer memeli t\u00fcrlerinin neredeyse %3\u2019\u00fcnde devam eden tek e\u015fli bir a\u015fk\u0131 ya\u015famalar\u0131 noktas\u0131nda yard\u0131mc\u0131 olur. Ara\u015ft\u0131rma ekibi, farelerin vazopressin hormonu resept\u00f6rlerinde engellemelerde bulunarak, erkek farelerde, e\u015flerini koruma davran\u0131\u015flar\u0131n\u0131n durdurulabildi\u011fi ve farelerin di\u011fer di\u015filerle daha fazla vakit ge\u00e7irmelerine sebep olunabildi\u011fi bulgusuna ula\u015ft\u0131. Bu durum, beynimizde a\u015fk-kar\u015f\u0131t\u0131 ba\u011flant\u0131lar\u0131n da bulunabildi\u011fi ve ge\u00e7mi\u015fte kendimize \u00e7ok yak\u0131n hissetti\u011fimiz birisine daha az ba\u011fl\u0131 bir h\u00e2le sokulabilece\u011fimiz anlam\u0131na geliyor. Bu ba\u011flant\u0131lara dokunmak, ki\u015finin daha \u00f6nce kendisine \u00e7ok yak\u0131n g\u00f6rd\u00fc\u011f\u00fc birisini unutabilmesine yard\u0131mc\u0131 olabilir, fakat ne var ki; bunun nas\u0131l yap\u0131laca\u011f\u0131n\u0131 hen\u00fcz bilmiyoruz.", "tags": ["a\u015fk", "ba\u011f\u0131ml\u0131l\u0131k", "romantik ili\u015fki"]},
{"source": "bilimfili.com", "url": "https://bilimfili.com/dogum-kontrol-hapi-kadinlarin-genel-iyi-olus-halini-olumsuz-yonde-etkiliyor/", "category": "psikoloji", "date": "16 May\u0131s 2017", "title": "Do\u011fum Kontrol Hap\u0131, Kad\u0131nlar\u0131n Genel \u0130yi Olu\u015f Halini Olumsuz Y\u00f6nde Etkiliyor", "content": "Nisan 2017\u2019de yap\u0131lan bir ara\u015ft\u0131rmada, d\u00fcnyada en \u00e7ok kullan\u0131lan do\u011fum kontrol hap\u0131 t\u00fcrlerinden birinin, kad\u0131nlar\u0131n genel iyi olu\u015f halini olumsuz y\u00f6nde etkiledi\u011fi sonucuna ula\u015f\u0131ld\u0131. Do\u011fum kontrol hap\u0131, 50 y\u0131ldan uzun s\u00fcredir kullan\u0131lmakta. G\u00fcn\u00fcm\u00fczde 100 milyondan fazla kad\u0131n\u0131n kulland\u0131\u011f\u0131 d\u00fc\u015f\u00fcn\u00fclen do\u011fum kontrol haplar\u0131n\u0131n duygu durumu olumsuz y\u00f6nde etkiledi\u011fi halk aras\u0131nda yayg\u0131n bir d\u00fc\u015f\u00fcnce olmakla birlikte, bunu destekleyen bilimsel ara\u015ft\u0131rmalar da mevcut. Daha \u00f6nceki \u00e7al\u0131\u015fmalar do\u011fum kontrol hap\u0131 kullanan kad\u0131nlarda depresif semptomlarda art\u0131\u015f oldu\u011funu1 ve do\u011fum kontrol haplar\u0131 kullan\u0131m\u0131 sonras\u0131nda antidepresan kullan\u0131m\u0131 aras\u0131nda bir ba\u011flant\u0131 oldu\u011funu2 g\u00f6stermi\u015fti. Ara\u015ft\u0131rmada plasebo kontroll\u00fc, se\u00e7kisiz atamal\u0131 ve \u00e7ift-k\u00f6r deney d\u00fczeni kullan\u0131larak do\u011fum kontrol haplar\u0131n\u0131n genel iyi olu\u015f ve depresyon semptomlar\u0131 ile ili\u015fkisi incelendi. Ara\u015ft\u0131rmaya, \u00fc\u00e7 ay boyunca 340 sa\u011fl\u0131kl\u0131 kad\u0131n kat\u0131ld\u0131. Deney grubu \u0130sve\u00e7\u2019de en \u00e7ok kullan\u0131lan Ethinylestradiol ve Levonorgestrel i\u00e7eren do\u011fum kontrol hap\u0131n\u0131 al\u0131rken, kontrol grubu ise plasebo ald\u0131. Kad\u0131nlar\u0131n genel sa\u011fl\u0131k durumlar\u0131, genel iyi olu\u015f halleri ve depresyon semptomlar\u0131na dair \u00f6l\u00e7\u00fcmler ba\u015flang\u0131\u00e7ta ve haplar\u0131 ald\u0131klar\u0131 \u00fc\u00e7 ay\u0131n sonunda yeniden al\u0131nd\u0131. Ara\u015ft\u0131rmada do\u011fum kontrol hap\u0131n\u0131 alan gruptaki kad\u0131nlar\u0131n, plasebo grubuna k\u0131yasla genel iyi olu\u015f halinde istatistiksel olarak anlaml\u0131 bir azalma g\u00f6zlemlendi. Buna ek olarak, do\u011fum kontrol hap\u0131n\u0131 alan kat\u0131l\u0131mc\u0131lar\u0131n pozitif iyi olu\u015f hali, \u00f6z kontrol ve canl\u0131l\u0131k alt boyutlar\u0131nda azalma oldu\u011fu belirlendi. Depresyon semptomlar\u0131nda ise anlaml\u0131 bir farkl\u0131l\u0131k g\u00f6zlemlenmedi. Ancak ara\u015ft\u0131rmada, iyi olu\u015f halindeki azalman\u0131n klinik olarak anlam\u0131 oldu\u011fu ifade edilmekte. Ara\u015ft\u0131rmac\u0131lar, do\u011fum kontrol haplar\u0131n\u0131n g\u00fcvenli bir y\u00f6ntem olmas\u0131na ra\u011fmen d\u00fczensiz kullan\u0131m\u0131n\u0131n nedenlerinden birinin genel iyi olu\u015f halindeki bu d\u00fc\u015f\u00fc\u015ften kaynaklanabilece\u011fini ifade ediyor. Ethinylestradiol ve Levonorgestrel i\u00e7eren do\u011fum kontrol haplar\u0131 \u0130sve\u00e7\u2019de oldu\u011fu gibi bir\u00e7ok \u00fclkede de fiziksel sa\u011fl\u0131k problemi risklerini azaltt\u0131\u011f\u0131 i\u00e7in birincil olarak \u00f6nerilmekte. Ancak ara\u015ft\u0131rmac\u0131lar, hayat kalitesindeki olas\u0131 azalman\u0131n re\u00e7ete yaz\u0131l\u0131rken ve do\u011fum kontrol hap\u0131 se\u00e7ilirken dikkate al\u0131nmas\u0131 gerekti\u011fini vurguluyor.", "tags": ["cinsiyete \u00f6zg\u00fc konular", "ila\u00e7lar (farmakoloji)"]},
{"source": "bilimfili.com", "url": "https://bilimfili.com/kendi-kendine-konusmak-zihinsel-rahatsizlik-gostergesi-mi/", "category": "psikoloji", "date": "24 May\u0131s 2017", "title": "Kendi Kendine Konu\u015fmak Zihinsel Rahats\u0131zl\u0131k G\u00f6stergesi mi?", "content": "Hi\u00e7 kendi kendinizle konu\u015furken yakaland\u0131n\u0131z m\u0131? \u00d6zellikle bu konu\u015fmalar\u0131n\u0131zda kendi ad\u0131n\u0131z\u0131 kullan\u0131yorsan\u0131z, olduk\u00e7a y\u00fcz k\u0131zart\u0131c\u0131 olabilir. Pek tabii, b\u00f6ylesi bir durumda sizi yakalayan ki\u015fi hal\u00fcsinasyon g\u00f6rd\u00fc\u011f\u00fcn\u00fcz izlenimine kap\u0131lacakt\u0131r. Y\u00fcksek sesle konu\u015fman\u0131n b\u00fct\u00fcn amac\u0131 ba\u015fkalar\u0131 ile ileti\u015fim kurmakt\u0131r, ancak bir\u00e7ok insan kendisiyle konu\u015fur. Peki bu durum ne kadar normal? Asl\u0131nda kendimizle sessiz de olsa her zaman bir diyalog i\u00e7erisindeyiz. Burada, \u2018\u2019nerede benim anahtarlar\u0131m?\u2019\u2019 gibi basit c\u00fcmleleri kastetmiyoruz. Yaln\u0131zca kendi d\u00fc\u015f\u00fcncelerimizin cevap verebildi\u011fi soyut ve derin konu\u015fmalar ger\u00e7ekle\u015ftiriyoruz. Bu i\u00e7 konu\u015fmalar olduk\u00e7a sa\u011fl\u0131kl\u0131d\u0131r ve zihnimizi din\u00e7 tutarken d\u00fc\u015f\u00fcncelerimizi organize etmemize, aksiyonlar\u0131 planlamam\u0131za, haf\u0131zam\u0131z\u0131 g\u00fc\u00e7lendirmemize, duygular\u0131m\u0131z\u0131 ayarlamam\u0131za yard\u0131mc\u0131 olurlar. Ba\u015fka bir deyi\u015fle, i\u00e7 konu\u015fmalar\u0131m\u0131z sayesinde kendimizi kontrol ederiz. Y\u00fcksek sesle konu\u015fmak, belirli bir motor komutun istemsizce tetiklenmesinden kaynaklanan bu sessiz i\u00e7 konu\u015fman\u0131n bir uzant\u0131s\u0131 olabilir. Jean Piaget, \u00e7ocuklar\u0131n dil geli\u015ftirmeye ba\u015flar ba\u015flamaz kendi eylemlerini kontrol etmeye ba\u015flad\u0131\u011f\u0131n\u0131 g\u00f6zlemlemi\u015fti[1]. S\u0131cak bir y\u00fczeye yakla\u015ft\u0131\u011f\u0131 zaman, \u00e7ocuklar genellikle y\u00fcksek sesle \u201cs\u0131cak, s\u0131cak\u201d diyerek uzakla\u015f\u0131rlar. Bu t\u00fcr davran\u0131\u015flar yeti\u015fkinlikte de devam edebilir. \u0130nsan olmayan primatlar\u0131n kendileri ile konu\u015fmad\u0131\u011f\u0131 a\u00e7\u0131k\u00e7a g\u00f6r\u00fcl\u00fcyor. Ancak bulgulara g\u00f6re[2], g\u00f6revi belirli bir haf\u0131zada aktif hale getirerek eylemlerini kontrol ediyorlar. E\u011fer g\u00f6rev, muzlar\u0131 e\u015fle\u015ftirmek gibi g\u00f6rsel bir g\u00f6revse, maymun, prefrontal korteksinin sesleri e\u015fle\u015ftirmek gibi bir g\u00f6revde etkinle\u015ftirdi\u011finden farkl\u0131 bir alan\u0131n\u0131 aktifle\u015ftiriyor. Fakat insanlar benzer bir \u015fekilde test edildi\u011finde, g\u00f6revin t\u00fcr\u00fc ne olursa olsun ayn\u0131 alanlar\u0131 aktifle\u015ftiriyorlar. Bu konuda olduk\u00e7a ilgin\u00e7 \u00e7al\u0131\u015fmalar da mevcut. Neuroscience Letters\u2019da 2001 y\u0131l\u0131nda yay\u0131mlanan bir \u00e7al\u0131\u015fmaya g\u00f6re[3], e\u011fer sesli ya da sessiz fark etmeksizin kendimizle konu\u015fmay\u0131 b\u0131rak\u0131rsak, beynimiz t\u0131pk\u0131 maymunlar\u0131nki gibi \u00e7al\u0131\u015f\u0131yor. Max Planck Institute\u2019den bilim insanlar\u0131n\u0131n ger\u00e7ekle\u015ftirdi\u011fi bu \u00e7al\u0131\u015fmada, kat\u0131l\u0131mc\u0131lardan g\u00f6rsel ve i\u015fitsel g\u00f6revleri ger\u00e7ekle\u015ftirirken kendi kendilerine y\u00fcksek sesle anlams\u0131z s\u00f6zler (la-la-la-la gibi) s\u00f6ylemeleri istendi. Bir insan ayn\u0131 anda iki \u015feyi birden s\u00f6yleyemeyece\u011fine g\u00f6re, bu sesler sayesinde kat\u0131l\u0131mc\u0131lar her bir g\u00f6revde ne yapacaklar\u0131n\u0131 kendileri ile konu\u015famad\u0131lar. Bulgulara g\u00f6re, bu ko\u015fullar alt\u0131nda insanlar\u0131n beyinleri t\u0131pk\u0131 maymunlar\u0131nki gibi \u00e7al\u0131\u015ft\u0131 ve her bir g\u00f6revde beynin farkl\u0131 i\u015fitsel ve g\u00f6rsel alanlar\u0131 aktifle\u015fti. Bu \u00e7al\u0131\u015fma, kendi kendimize konu\u015fman\u0131n davran\u0131\u015flar\u0131m\u0131z\u0131 kontrol etmedeki tek y\u00f6ntemimiz olmad\u0131\u011f\u0131n\u0131 fakat ola\u011fan olarak bunu tercih etti\u011fimizi g\u00f6steriyor. Tabii ki bu, her zaman s\u00f6ylediklerimizi kontrol edebilece\u011fimiz anlam\u0131na gelmiyor. Asl\u0131nda, i\u00e7 konu\u015fmalar\u0131m\u0131z\u0131n sorun \u00e7\u0131kard\u0131\u011f\u0131 bir\u00e7ok durum mevcut. \u00d6rne\u011fin gecenin \u00fc\u00e7\u00fcnde kendi kendinize konu\u015ftu\u011fumuzu fark etti\u011fimizde, tipik olarak d\u00fc\u015f\u00fcnmeyi durdurmay\u0131 deneyip bir an \u00f6nce uykuya dalmay\u0131 isteriz. Fakat kendinize d\u00fc\u015f\u00fcnmemeniz gerekti\u011fini s\u00f6ylemeniz, zihninizi gezintiye \u00e7\u0131kart\u0131r yani i\u00e7 konu\u015fmalar\u0131n\u0131z da dahil b\u00fct\u00fcn d\u00fc\u015f\u00fcncelerinizi geli\u015fig\u00fczel aktifle\u015ftirir. B\u00f6ylesi bir zihinsel aktivasyonu kontrol etmek olduk\u00e7a zordur fakat amac\u0131 olan bir \u015feye odaklan\u0131ld\u0131\u011f\u0131nda bast\u0131r\u0131labilir. \u00d6rne\u011fin kitap okumak i\u00e7 konu\u015fmalar\u0131 bast\u0131rman\u0131n verimli bir yoludur. Bu sebeple kitap okumak uykuya dalmadan \u00f6nce zihni rahatlatmak i\u00e7in s\u0131kl\u0131kla tercih edilen aktivitelerden biridir. Fakat Journal of Affective Disorders\u2019da 2016 y\u0131l\u0131nda yay\u0131mlanan bir \u00e7al\u0131\u015fman\u0131n[4] bulgular\u0131na g\u00f6re, anksiyete ve depresyon problemi ya\u015fayan bireylerde bu rastgele d\u00fc\u015f\u00fcnceler alakas\u0131z g\u00f6revlerde bile sorun olabiliyor. Zihinsel sa\u011fl\u0131\u011f\u0131m\u0131z hem mevcut g\u00f6revle ilgili d\u00fc\u015f\u00fcnceleri aktive etme, hem de ilgisiz olanlar\u0131 yani zihinsel g\u00fcr\u00fclt\u00fcy\u00fc bast\u0131rma yetene\u011fine ba\u011fl\u0131 gibi g\u00f6r\u00fcn\u00fcyor. Fark\u0131ndal\u0131k temelli bili\u015fsel terapi gibi bir\u00e7ok klinik teknik ile zihin toparlama ve stres azaltma terapileri ger\u00e7ekle\u015ftiriliyor. Gezintiye \u00e7\u0131kan zihin tamamen kontrolden \u00e7\u0131kt\u0131\u011f\u0131nda, tutars\u0131z, ba\u011flam d\u0131\u015f\u0131 konu\u015fmalarla r\u00fcya benzeri bir faza girilebilir ve baz\u0131 durumlarda bu bir zihinsel rahats\u0131zl\u0131k olarak tan\u0131mlanabilir. \u0130\u00e7 konu\u015fmalar\u0131m\u0131z d\u00fc\u015f\u00fcnceleri organize etmeye ve onlar\u0131 de\u011fi\u015fen taleplere g\u00f6re esnek bir \u015fekilde uyarlamaya yard\u0131mc\u0131 oluyor. Fakat, kendi kendine y\u00fcksek sesli konu\u015fmay\u0131 \u00f6zel k\u0131lan bir \u015fey var m\u0131? Neden bizi duyacak kimse yokken y\u00fcksek sesli konu\u015fmay\u0131 tercih ediyoruz? Bangor University\u2019den ara\u015ft\u0131rmac\u0131lar\u0131n ger\u00e7ekle\u015ftirdi\u011fi bir \u00e7al\u0131\u015fmaya g\u00f6re[5], kendi kendine y\u00fcksek sesle telkinlerde bulunmak g\u00f6rev \u00fczerindeki kontrol\u00fcn artmas\u0131na sebep oluyor. Bulgular, kat\u0131l\u0131mc\u0131lar\u0131n e\u011fer talimatlar\u0131 y\u00fcksek sesle okurlarsa g\u00f6reve daha iyi odaklan\u0131p daha iyi performans g\u00f6sterdiklerini i\u015faret ediyor. Bu faydan\u0131n b\u00fcy\u00fck bir b\u00f6l\u00fcm\u00fc kendi kendini duymaktan ileri geliyor. Bu durumu t\u0131pk\u0131 ba\u015fka birisinin talimatlar\u0131n\u0131 dinlemenin yaz\u0131l\u0131 olarak okumaktan daha etkili olmas\u0131 gibi d\u00fc\u015f\u00fcnebilirsiniz. Bir\u00e7ok profesyonel sporcunun m\u00fcsabakalar s\u0131ras\u0131nda \u00f6zellikle m\u00fcsabakan\u0131n en kritik anlar\u0131nda kendi kendine konu\u015fmas\u0131n\u0131 da k\u0131smen bununla a\u00e7\u0131klanabilir. Sporcular\u0131n kendi kendilerine telkinde bulunmalar\u0131, \u00f6nlerindeki g\u00f6reve daha iyi odaklanmalar\u0131n\u0131 sa\u011fl\u0131yor olabilir. Belirgin ki\u015fisel talimatlar\u0131 \u00fcretme kabiliyetimiz asl\u0131nda bili\u015fsel kontrol\u00fcm\u00fcz i\u00e7in en iyi ara\u00e7lardan birisi ve y\u00fcksek sesle s\u00f6ylendi\u011finde daha iyi i\u015fe yar\u0131yor. K\u0131saca, e\u011fer zihniniz kontrol\u00fcn\u00fcz d\u0131\u015f\u0131nda de\u011filse yani gezintiye \u00e7\u0131kmam\u0131\u015fsa, kendi kendine konu\u015fmak muhtemelen y\u00fcksek bili\u015fsel i\u015fleyi\u015fin bir i\u015fareti olabilir. Bu durum, zihinsel olarak hasta olmaktan ziyade bireyi entelekt\u00fcel olarak daha yetenekli yapabilir. \u00c7\u0131lg\u0131n bilim insanlar\u0131n\u0131n kendi i\u00e7 d\u00fcnyalar\u0131nda kaybolup s\u00fcrekli kendileriyle konu\u015ftu\u011fu kli\u015fesi, beyin g\u00fcc\u00fcn\u00fc artt\u0131rmak i\u00e7in elinde olan t\u00fcm ara\u00e7lar\u0131 kullanan bir deha ger\u00e7e\u011fini yans\u0131t\u0131yor olabilir.", "tags": ["zihin", "zihinsel hastal\u0131klar (psikopatoloji)"]},
{"source": "bilimfili.com", "url": "https://bilimfili.com/beynimiz-bilindik-bir-seyle-karsilasinca-eski-hafizalari-nasil-canlandiriyor/", "category": "psikoloji", "date": "27 May\u0131s 2017", "title": "Beynimiz Bildi\u011fi Bir \u015eeyle Kar\u015f\u0131la\u015f\u0131nca Eski An\u0131lar\u0131 Nas\u0131l Canland\u0131r\u0131yor?", "content": "Trafik \u00e7ok yo\u011fun, metro hatt\u0131na y\u00f6neldiniz. Taksim y\u00f6n\u00fcne do\u011fru metroya bindiniz. Harbiye\u2019de sizi bekleyen arkada\u015flar\u0131n\u0131z\u0131n yan\u0131na gitmek \u00fczere metronun Gezi Park\u0131 \u00e7\u0131k\u0131\u015f\u0131na y\u00f6neliyorsunuz. Biraz olsun ye\u015fil, hafif esen r\u00fczg\u00e2r ve a\u011fa\u00e7lar\u2026 Birden o g\u00fcnlerden kalan ve belki de g\u00fcncelli\u011fini hi\u00e7 yitirmeyen o sloganlar kulaklar\u0131n\u0131zda tekrar yank\u0131lanmaya ba\u015fl\u0131yor. Parktaki a\u011fa\u00e7lar, dibine \u00e7\u00f6k\u00fcp hu\u015fu i\u00e7erisinde okudu\u011funuz kitaplar, tan\u0131\u015ft\u0131\u011f\u0131n\u0131z o g\u00fczel insanlar, payla\u015fman\u0131n ve dayan\u0131\u015fman\u0131n en g\u00fczel \u00f6rne\u011fini birebir ya\u015fad\u0131\u011f\u0131n\u0131z b\u00fct\u00fcn o deneyimler bir bir g\u00f6zlerinizin \u00f6n\u00fcnden ge\u00e7iyor. Haf\u0131za, ya\u015fam\u0131m\u0131zdaki b\u00fct\u00fcn deneyimlerin bir a\u011f olu\u015fturmas\u0131, soyutlanmas\u0131 ve sentezlenmesidir. Bu, bizi insan yapan \u00f6zelliklerden birisidir, otobiyografimizdir. Dolay\u0131s\u0131yla, spesifik bir ortama \u00f6zg\u00fc ge\u00e7mi\u015fteki bir uyaranla yeniden kar\u015f\u0131la\u015f\u0131lmas\u0131, ge\u00e7mi\u015f ile yeniden temasa ge\u00e7me ve kitab\u0131 tekrardan okuma hissi olu\u015fturur. Beynimizde bilgi depolamak i\u00e7in, kritik bir beyin b\u00f6lgesi olan hipokampus\u00fcm\u00fcze dayal\u0131 haldeyizdir. Hipokampus olmaks\u0131z\u0131n, ge\u00e7mi\u015fi olmayan bo\u015f bir sayfa gibiyizdir. Beynin bu C-\u015feklindeki b\u00f6lgesi, yine beynin duygulardan sorumlu b\u00f6lgesi olan amigdalaya da son derece ba\u011fl\u0131 haldedir. Bir deneyim s\u0131ras\u0131nda, bu iki beyin b\u00f6lgesi birlikte \u00e7al\u0131\u015f\u0131r ve farkl\u0131 duyular\u0131m\u0131zdan gelen bilgileri birle\u015ftirir. Sonu\u00e7 olarak da, deneyimler, duygularla i\u00e7 i\u00e7e ge\u00e7er. Bu y\u00fczden, son derece duygusal bir olay meydana geldi\u011finde, amigdalan\u0131z, bu duygusal i\u00e7eri\u011fi alg\u0131laman\u0131za yard\u0131mc\u0131 olur ve hipokampus\u00fcn\u00fcz de ya\u015fanan olaydaki b\u00fct\u00fcn detaylar\u0131 i\u015fler. Sonradan bu kadar fazla detay\u0131 muhtemelen hat\u0131rlamazs\u0131n\u0131z, ancak ne kadar g\u00fczel bir zaman ge\u00e7irdi\u011finiz konusunda hislere kap\u0131l\u0131rs\u0131n\u0131z. \u00c7evrenin haf\u0131za \u00fczerindeki etkisi, g\u00fcndelik ya\u015fam\u0131m\u0131z\u0131n pek \u00e7ok deneyiminde\u00a0belirgin bir bi\u00e7imde kar\u015f\u0131m\u0131za \u00e7\u0131kar. Daha \u00f6nceden ziyaret etti\u011finiz bir yeri, yeniden ziyaret etti\u011finizde, bir \u00f6nceki deneyiminizde ya\u015fad\u0131\u011f\u0131n\u0131z olaylara dair haf\u0131zalar\u0131n\u0131z b\u00fcy\u00fck olas\u0131l\u0131kla\u00a0yeniden olu\u015fur. Ve asl\u0131na bakarsan\u0131z, \u00e7evresel ba\u011flam\u0131n\u00a0haf\u0131za \u00fczerindeki etkisi de psikoloji ara\u015ft\u0131rmalar\u0131nda pek \u00e7ok kez ortaya konulmu\u015ftur. 1975 y\u0131l\u0131nda, Godden ve Baddeley taraf\u0131ndan y\u00fcr\u00fct\u00fclen ve olduk\u00e7a klasikle\u015fen bir deneyde, ara\u015ft\u0131rmac\u0131lar, dalg\u0131\u00e7lardan, suyun alt\u0131nda ya da \u00fcst\u00fcnde bir dizi kelimeyi ezberlemelerini istedi. Sonras\u0131nda ise, dalg\u0131\u00e7lardan her iki \u00e7evrede de (suyun alt\u0131nda ve suyun \u00fcst\u00fcnde) ezberledikleri bu kelimelerden hat\u0131rlayabildikleri (serbest hat\u0131rlama) kadar\u0131n\u0131 yazmalar\u0131 istendi. \u00a0Deney sonucunda, dalg\u0131\u00e7lar\u0131n en iyi hat\u0131rlama performans\u0131n\u0131; \u00e7evresel ba\u011flam ile uyum sa\u011fland\u0131\u011f\u0131nda ger\u00e7ekle\u015ftirdikleri g\u00f6r\u00fcld\u00fc. \u00d6rne\u011fin, dalg\u0131\u00e7lar karaya \u00e7\u0131kt\u0131klar\u0131nda karadayken ezberledikleri kelimeleri daha fazla hat\u0131rlayabildi. \u00c7evremizin, haf\u0131zam\u0131z \u00fczerindeki rol\u00fc; olduk\u00e7a a\u00e7\u0131k ve anla\u015f\u0131l\u0131r olsa da, esas\u0131nda resmin tamam\u0131 bununla s\u0131n\u0131rl\u0131 de\u011fildir. Nas\u0131l oluyor da; bir oda, bir koku, m\u00fczi\u011fin bir b\u00f6l\u00fcm\u00fc ya da bilgisayar ekran\u0131ndaki arka plan rengi gibi \u00e7evresel bilgiler haf\u0131zalar\u0131n yeniden olu\u015fmas\u0131na sebep oluyor? Cevaplardan birisi, tan\u0131ma haf\u0131zas\u0131 ile ilgilidir. Tan\u0131ma haf\u0131zas\u0131, daha \u00f6nce kar\u015f\u0131la\u015f\u0131lan bir uyaran\u0131 (hedefler), daha \u00f6nce kar\u015f\u0131la\u015f\u0131lmayan uyarandan (\u00e7eldiriler) ay\u0131rt edebilme yetisi olarak tan\u0131mlanabilir. Birka\u00e7 y\u0131l \u00f6nceye kadar ise; tan\u0131man\u0131n, sunulan uyaran ve haf\u0131zada bu uyaranla\u00a0ilgili olan \u2013a\u015final\u0131k de\u011ferine katk\u0131da bulunan\u2013 b\u00fct\u00fcn bilgilerin (\u00e7evresel ba\u011flam da dahil) e\u015fle\u015ftirilmesine dayanan tek bir s\u00fcre\u00e7 oldu\u011fu kabul ediliyordu. Yeterince y\u00fcksek bir a\u015final\u0131k de\u011ferinin olu\u015fmas\u0131, \u2013do\u011fru ya da yanl\u0131\u015f\u2013 bir tan\u0131ma tepkisine neden olur: \u201cEvet, bu \u015feyi daha \u00f6nce g\u00f6rm\u00fc\u015ft\u00fcm.\u201d Son birka\u00e7 y\u0131lda ise, tan\u0131man\u0131n ikili s\u00fcre\u00e7 modelleri, yukar\u0131daki gibi tekli s\u00fcre\u00e7 modellerine k\u0131yasla bir ivme kazand\u0131. Bu modellere g\u00f6re, tan\u0131mada iki s\u00fcre\u00e7 yer al\u0131yor; birisi hat\u0131rlama, di\u011feri ise a\u015final\u0131k. Bu iki s\u00fcre\u00e7 aras\u0131ndaki fark\u0131 ise en iyi a\u00e7\u0131klayan \u00f6rneklerden birisini George Mandler veriyor: Otob\u00fcste daha \u00f6nce g\u00f6rd\u00fc\u011f\u00fcn\u00fczden kesinlikle emin oldu\u011funuz bir adam\u0131 g\u00f6rd\u00fc\u011f\u00fcn\u00fcz\u00fc d\u00fc\u015f\u00fcn\u00fcn. B\u00f6ylesi bir tan\u0131may\u0131, genellikle \u201cbu adam\u0131 nereden tan\u0131yorum\u201dlu sorular i\u00e7eren bir arama s\u00fcreci izler. Kim bu adam? Arama s\u00fcreci, muhtemel ba\u011flamlar\u0131\u00a0olu\u015fturur: \u0130\u015f yerinden mi? Bir filmde mi g\u00f6rd\u00fcm? Bir reklamda? Mahalledeki s\u00fct\u00e7\u00fc m\u00fc? Ve arama, bir kavray\u0131\u015fla sonlanabilir: Evet, marketin et sat\u0131\u015f reyonundaki kasap. Peki; \u00e7evresel ba\u011flam, tan\u0131man\u0131n ikili s\u00fcrecinde nas\u0131l bir rol ald\u0131? Hipotez \u015fu; a\u015final\u0131k, ba\u011flamdan ba\u011f\u0131ms\u0131z bir s\u00fcre\u00e7tir. Bir ba\u015fka deyi\u015fle, hat\u0131rlama, ba\u011flama dayal\u0131yken, a\u015final\u0131k, beyninizin \u00e7evresel bilgiyi yeniden geri \u00e7a\u011f\u0131rmas\u0131na ba\u011fl\u0131 de\u011fildir. Esasen, hat\u0131rlama ve yeniden olu\u015fturma\u00a0aras\u0131nda \u00e7evresel ba\u011flamda\u00a0bir\u00a0uyum ya da uyumsuzluk oldu\u011funda, bu durumdan yaln\u0131zca hat\u0131rlaman\u0131n etkilendi\u011fi ortaya konulmu\u015ftur. Beyin g\u00f6r\u00fcnt\u00fcleme tekniklerinden elde edilen deliller, tan\u0131mada yer alan mekanizmalara dair kavray\u0131\u015f\u0131m\u0131z\u0131 giderek daha da geni\u015fletiyor. \u0130lgili \u00e7al\u0131\u015fmalar\u0131n yeniden g\u00f6zden ge\u00e7irilmesi temelinde, bir grup ara\u015ft\u0131rmac\u0131, ba\u011flam-\u00f6\u011fe ba\u011flanmas\u0131 modelini olu\u015fturdu. Modele g\u00f6re, ikili s\u00fcre\u00e7 s\u00f6z konusu oldu\u011funda; beyinde haf\u0131za i\u015fleminden sorumlu olan medial temporal lobe b\u00f6lgeleri ayr\u0131 roller \u00fcstleniyor. Bir par\u00e7a; nesne bilgisini (a\u015final\u0131\u011fa katk\u0131 sunarak) i\u015fliyor, bir par\u00e7a; mek\u00e2nsal ve mek\u00e2nsal olmayan ba\u011flamsal bilgiyi (\u00e7evresel ba\u011flam) i\u015fliyor ve bir di\u011feri; hipokampus ise, \u00f6\u011fe-ba\u011flam ili\u015fkisini i\u015fliyor (hat\u0131rlamaya katk\u0131da bulunarak). \u00d6te yandan, g\u00f6zden ge\u00e7irilen \u00e7al\u0131\u015fmalar, kat\u0131l\u0131mc\u0131lar\u0131n \u00e7evresel ba\u011flam\u0131\u00a0geri \u00e7a\u011f\u0131r\u0131p \u00e7a\u011f\u0131ramad\u0131klar\u0131 \u00fczerine \u015fekillendirilmi\u015fti. \u015e\u00f6yle ki; ara\u015ft\u0131rmalarda, kat\u0131l\u0131mc\u0131lar\u0131n, nesneyi (\u00f6\u011feyi) tekrar hat\u0131rlamalar\u0131na yard\u0131mc\u0131 olacak bir \u00e7evresel ili\u015fkilendirmeye\u00a0at\u0131fta bulunmadan (\u00f6rne\u011fin; kelimeyi ayn\u0131 ya da farkl\u0131 renkte bir arka plan rengiyle sunmadan);\u00a0\u201cBu kelimeyi daha \u00f6nce g\u00f6rd\u00fcn m\u00fc? E\u011fer g\u00f6rd\u00fcysen, arka plan rengi ye\u015fil mi yoksa k\u0131rm\u0131z\u0131 m\u0131yd\u0131?\u201d gibi sorular\u0131 i\u00e7eren \u00f6l\u00e7ekler bulunuyordu. Bunun\u00a0yan\u0131 s\u0131ra, bir olay\u0131n \u00e7evresel ba\u011flam\u0131n\u0131n hat\u0131rlanmas\u0131, ba\u011flam\u0131n geri \u00e7a\u011f\u0131rma \u00fczerinde bir etkisi olmas\u0131 i\u00e7in gerekli olmayabilece\u011fini \u00f6neren\u00a0baz\u0131 \u00e7al\u0131\u015fmalar da mevcut. \u00d6rne\u011fin, The Quarterly Journal of Experimental Psychology\u2019de yay\u0131mlanan bir ara\u015ft\u0131rma, travmatik beyin hasar\u0131 bulunan\u00a0hastalar\u0131n,\u00a0haf\u0131za zay\u0131fl\u0131\u011f\u0131 olmalar\u0131na ra\u011fmen, bilgileri kodlad\u0131klar\u0131 odada bulunmalar\u0131 durumunda bu bilgileri daha iyi hat\u0131rlad\u0131klar\u0131n\u0131 ortaya koyuyor. Bu deliller, \u00e7evresel ili\u015fkilendirmenin \u00e7ok daha derin bir \u015fekilde ara\u015ft\u0131r\u0131lmas\u0131n\u0131 da gerekli k\u0131l\u0131yor. \u00c7evresel ili\u015fkilendirmenin, hat\u0131rlama \u00fczerinde tam olarak nas\u0131l bir etki olu\u015fturdu\u011funu hen\u00fcz tam olarak kavrayabilmi\u015f durumda de\u011filiz. Fakat hen\u00fcz metronun merdivenlerinden dahi \u00e7\u0131karken sloganlar\u0131n kula\u011f\u0131m\u0131zda yank\u0131lanmaya ba\u015flamas\u0131, tan\u0131ma haf\u0131zam\u0131z\u0131n devreye girdi\u011finin ve \u00e7evresel i\u015faretlerin beynimizdeki haf\u0131za b\u00f6lgelerinde canlanmalara sebep oldu\u011funun bir g\u00f6stergesi. Haf\u0131zalar\u0131n yeniden canlanmas\u0131 yaln\u0131zca ge\u00e7mi\u015fe do\u011fru bir bak\u0131\u015fla s\u0131n\u0131rl\u0131 kalmaz, ayn\u0131 zamanda da zamanda ileriye gitmek i\u00e7in bilginin kullan\u0131lmas\u0131n\u0131 ve ge\u00e7mi\u015fte ya\u015fananlardan yola \u00e7\u0131karak kararlar almay\u0131, etraf\u0131n\u0131zdaki insanlara tavsiyelerde bulunman\u0131za yard\u0131mc\u0131 olabilir. Kaynaklar ve \u0130leri Okuma: \u2013CONTEXT-DEPENDENT MEMORY IN TWO NATURAL ENVIRONMENTS: ON LAND AND UNDERWATER. British Journal of Psychology.\u00a0http://onlinelibrary.wiley.com/doi/10.1111/j.2044-8295.1975.tb01468.x/abstract\n\u2013The Nature of Recollection and Familiarity: A Review of 30 Years of Research. Journal of Memory and Language.\u00a0http://www.sciencedirect.com/science/article/pii/S0749596X02928640\n\u2013Recognition: The Judgment Previous Occurence. Psychological Review.\u00a0http://escholarship.org/uc/item/58b2c2fc\n\u2013Environmental context and recognition: the role of recollection and familiarity.\u00a0The Quarterly Journal of Experimental Psychology.\u00a0https://www.ncbi.nlm.nih.gov/pubmed/11827077\n\u2013Imaging recollection and familiarity in the medial temporal lobe: a three-component model.\u00a0Trends in cognitive sciences.\u00a0https://www.ncbi.nlm.nih.gov/pubmed/17707683\n\u2013LOSS OF RECENT MEMORY AFTER BILATERAL HIPPOCAMPAL LESIONS.\u00a0Journal of Neurology, Neurosurgery & Psychiatry.\u00a0https://www.ncbi.nlm.nih.gov/pmc/articles/PMC497229/pdf/jnnpsyc00285-0015.pdf\n\u2013Environmental context effects on episodic memory are dependent on retrieval mode and modulated by neuropsychological status.\u00a0The Quarterly Journal of Experimental Psychology.\u00a0https://www.ncbi.nlm.nih.gov/pubmed/23480476\n\u2013How your brain retrieves a memory when you sense something\u00a0familiar. TheConversation.\u00a0https://theconversation.com/how-your-brain-retrieves-a-memory-when-you-sense-something-familiar-59772 (reached on: May 27, 2017)\n\u2013Nostalgia as a repository of social connectedness: the role of attachment-related avoidance. Journal of personality and social psychology.\u00a0https://www.ncbi.nlm.nih.gov/pubmed/20307130\n\u2013Bilimfili.com \u201cNostaljinin Ard\u0131ndaki Bilim.\u201d https://bilimfili.com/nostaljinin-ardindaki-bilim/\n\u2013Bilimfili.com \u201cBeynimiz Haf\u0131za Zincirlerini Nas\u0131l Olu\u015fturuyor?\u201dhttps://bilimfili.com/beynimiz-hafiza-zincirlerini-nasil-olusturuyor/", "tags": ["bellek (haf\u0131za)", "beyin"]},
{"source": "bilimfili.com", "url": "https://bilimfili.com/sihirli-mantarlarin-kontrolsuz-etkileri-kontrollu-iyilestiriciye-donusebilir-mi/", "category": "psikoloji", "date": "2 Haziran 2017", "title": "Sihirli Mantarlar\u0131n Kontrols\u00fcz Etkileri Kontroll\u00fc \u0130yile\u015ftiriciye D\u00f6n\u00fc\u015febilir mi?", "content": "Sihirli mantarlardan biri olan Psilocybe semilanceata\u2018n\u0131n zihin \u00fczerindeki olumlu etkilerine ili\u015fkin kan\u0131tlar art\u0131yor. Aralar\u0131nda umut vaat eden iki klinik deneyin de bulundu\u011fu \u00e7ok say\u0131da \u00e7al\u0131\u015fma, bu mantar\u0131n etken maddesi olan \u201cpsilosibin\u201cin, a\u011f\u0131r depresyon ve anksiyete ile ba\u015f etmede yard\u0131mc\u0131 olabilece\u011fini ortaya koydu. Mantarlar\u0131n tam olarak neler yap\u0131p yapamayacaklar\u0131n\u0131 a\u00e7\u0131\u011fa \u00e7\u0131karmak bilimciler i\u00e7in kolay de\u011fil. \u00c7\u00fcnk\u00fc pek \u00e7ok \u00fclkede h\u00e2len \u015eema-1 olarak s\u0131n\u0131fland\u0131r\u0131lm\u0131\u015f durumdalar; yani \u201ckabul edilmi\u015f t\u0131bbi kullan\u0131m\u0131 yok\u201d ve de yasad\u0131\u015f\u0131. Sihirli mantarlara ili\u015fkin yarg\u0131ya varmay\u0131 g\u00fc\u00e7le\u015ftirenlerden biri de, ki\u015filerin anl\u0131k duygu durumu ve d\u00fc\u015f\u00fcnce tarz\u0131na ba\u011fl\u0131 sonu\u00e7lar do\u011furabilmesi. Dahas\u0131, k\u0131sa s\u00fcreli yo\u011fun iyi ya da k\u00f6t\u00fc \u201ctrip\u201d ge\u00e7tikten y\u0131llar sonra bile, herhangi bir zamanda kontrol d\u0131\u015f\u0131 triplerin ortaya \u00e7\u0131kabiliyor olmas\u0131. Yani beyin bir kez psilosibin sayesinde baz\u0131 ba\u011flant\u0131lar\u0131 kurdu mu, onlar\u0131 ki\u015finin \u00f6mr\u00fc boyunca beklenmedik bir zamanda yeniden canland\u0131rabilme riski mevcudiyetini koruyor. Dolay\u0131s\u0131yla bir kez mantar yiyen ki\u015fi, ilerleyen y\u0131llarda diyelim bir i\u015f toplant\u0131s\u0131 s\u0131ras\u0131nda ya da yerine getirmesi gereken bir sorumluluk alt\u0131na girdi\u011fi bir anda, hi\u00e7 istemeyece\u011fi bir \u015fekilde farkl\u0131 mantar etkileri hissetmeye ba\u015flayabiliyor. \u00dcstelik sihirli mantarlar ortak ad\u0131yla bilinen farkl\u0131 mantar t\u00fcrleri, i\u00e7erdikleri maddelerin farkl\u0131 olmas\u0131 ve ayr\u0131ca ayn\u0131 t\u00fcr\u00fcn her \u00f6rne\u011finde de farkl\u0131 miktarda bulunmalar\u0131 nedeniyle, hi\u00e7 beklenmedik etkiler yaratabiliyor. Yani bir sihirli mantar al\u0131p yedi\u011finizde, v\u00fccudunuza ka\u00e7 miligram psilosibin girdi\u011fini bilemiyorsunuz. Dozaj, her zaman \u00f6nemlidir tabi ama konu psikedelik maddeler olunca, bu \u00e7ok daha b\u00fcy\u00fck \u00f6nem kazan\u0131yor. Eskilerin dedi\u011fi gibi, \u201cila\u00e7la zehir aras\u0131ndaki tek fark dozdur.\u201d \u00a0\u0130\u015fte bu nedenle, sihirli mantarlar\u0131 g\u00f6n\u00fcl rahatl\u0131\u011f\u0131yla \u00f6nerebilmek m\u00fcmk\u00fcn olmuyor. Mantarlar\u0131n zihin ve beden \u00fczerindeki \u015fimdiye dek netle\u015ftirilen etkilerinden biri \u015fu ki, insan\u0131n kendini iyi hissetmesini sa\u011flayabiliyor. Uyu\u015fturucunun K\u00f6t\u00fcye Kullan\u0131m\u0131 Ulusal Enstit\u00fcs\u00fc\u2019ne (\u0130ng. National Institute on Drug Abuse) g\u00f6re, sihirli mantarlar d\u00fc\u015f\u00fck dozda kenevirin etkilerine benzer rahatlama hislerine neden olabilir. LSD ya da peyote kakt\u00fcs\u00fc (Lat. Lophophora williamsii, Aldous Huxley\u2019nin Alg\u0131 Kap\u0131lar\u0131 kitab\u0131nda etkilerini anlatt\u0131\u011f\u0131 kakt\u00fcs) gibi di\u011fer hal\u00fcsinojeniklere benzer bi\u00e7imde, mantarlar\u0131n da etkilerinin b\u00fcy\u00fck b\u00f6l\u00fcm\u00fcn\u00fc, beyindeki serotonin n\u00f6ro-ileticisi (\u0130ng. neurotransmitter) kullanan n\u00f6ral ba\u011flant\u0131lar \u00fczerinde etki yaparak \u00fcrettikleri d\u00fc\u015f\u00fcn\u00fcl\u00fcyor. Yani sihirli mantarlar beynin prefrontal korteksini etkiliyor; bu b\u00f6lge soyut d\u00fc\u015f\u00fcnce ile d\u00fc\u015f\u00fcnce analizinden sorumlu ve ki\u015finin modu ile alg\u0131s\u0131 \u00fczerinde kilit rol oynuyor.\n Mantarlar\u0131n di\u011fer bir etkisi, insana hal\u00fcsinasyon g\u00f6rd\u00fcrebilmeleri. Kullananlar\u0131n \u00e7o\u011fu, sesleri g\u00f6rmek ya da renkleri duymak gibi \u015feylerden, yani sinesteziden s\u00f6z ediyor. 2014 y\u0131l\u0131nda yap\u0131lan bir \u00e7al\u0131\u015fmada ilk olarak bu etki, psilosibinin beyin a\u011flar\u0131 aras\u0131 ileti\u015fimi etkileme bi\u00e7imine atfedildi. Ara\u015ft\u0131rmac\u0131lar taraf\u0131ndan maddeden 2 miligram verilen ki\u015filerde, beynin normalde nadiren kar\u015f\u0131l\u0131kl\u0131 etkile\u015fen veya hi\u00e7 kar\u015f\u0131l\u0131kl\u0131 etkile\u015fmeyen \u00e7e\u015fitli b\u00f6lgeleri aras\u0131nda yeni ve \u00e7ok g\u00fc\u00e7l\u00fc etkinlikler saptand\u0131. Bu hal\u00fcsinasyonlar, mantarlar\u0131n depresyona nas\u0131l iyi geldi\u011finin anla\u015f\u0131lmas\u0131na yard\u0131m edebilir. Psilosibin verilen (sa\u011fda) ve verilmeyen (solda) beyin ba\u011flant\u0131lar\u0131 aras\u0131 fark g\u00f6r\u00fcl\u00fcyor. Imperial College London\u2019dan sinirbilimci Davis Nutt, 2012 y\u0131l\u0131nda yay\u0131mlad\u0131\u011f\u0131 psilosibin ara\u015ft\u0131rmas\u0131nda, maddeyi alan insanlar\u0131n beyin aktivite desenlerinde de de\u011fi\u015fimler bulmu\u015ftu. Beynin baz\u0131 b\u00f6lgeleri daha etkin duruma gelirken, baz\u0131 b\u00f6lgeleri de sessizle\u015fiyordu. Sessizle\u015fen b\u00f6lgelerden biri, ki\u015finin benlik bilinci ile ili\u015fkilendirilen beyin k\u0131sm\u0131yd\u0131. Nutt\u2019un d\u00fc\u015f\u00fcncesine g\u00f6re, depresyondaki insanlarda bu benlik bilinci b\u00f6lgesindeki beyin devrelerinin aras\u0131ndaki ba\u011flant\u0131lar a\u015f\u0131r\u0131 g\u00fc\u00e7leniyor. \u201cDepresif d\u00fc\u015f\u00fcnceler i\u00e7indeki insanlar\u0131n beyinlerinde a\u015f\u0131r\u0131 bir ba\u011flant\u0131 durumu olu\u015fuyor,\u201d diyor Nutt. Bu ba\u011flant\u0131lar\u0131 gev\u015fetmek ve ba\u015fka ba\u011flant\u0131lar olu\u015fturmak, ki\u015fiye yo\u011fun bir rahatlama hissi verebiliyor. Psilosibin maddesi \u00fczerinde be\u015f y\u0131l s\u00fcre ile yap\u0131lm\u0131\u015f olan bir \u00e7al\u0131\u015fma ise maddenin mental hastal\u0131klar i\u00e7in cerrahi m\u00fcdahale g\u00f6revi g\u00f6rebilece\u011fini ileri s\u00fcr\u00fcyor. Psilosibinin, depresyonla bo\u011fu\u015fan ve \u00f6l\u00fcmc\u00fcl hastal\u0131\u011fa yakalanman\u0131n psikolojik s\u0131k\u0131nt\u0131lar\u0131 ile m\u00fccadele eden hastalar \u00fczerindeki etkilerine ili\u015fkin iki kontroll\u00fc klinik deneyden gelen sonu\u00e7lar, bu maddenin g\u00fcn\u00fcn birinde depresyon ve anksiyete tedavisinde g\u00fc\u00e7l\u00fc bir ara\u00e7 h\u00e2line gelebilece\u011fine i\u015faret ediyor. Deneylerden biri, New York \u00dcniversitesi, di\u011feri ise Johns Hopkins \u00dcniversitesi ara\u015ft\u0131rmac\u0131lar\u0131 taraf\u0131ndan ger\u00e7ekle\u015ftirildi. Psilosibin deneyiminden 6 ay sonra, Johns Hopkins kat\u0131l\u0131mc\u0131lar\u0131n\u0131n %80\u2019i depresyon ve anksiyete semptomlar\u0131nda dikkate de\u011fer bir azalma g\u00f6zlemledi; bu psikiyatrik de\u011ferlendirmede alt\u0131n standartt\u0131r. NYU ekibi de, tek bir psikedelik (zihni a\u00e7\u0131\u011fa \u00e7\u0131karan) tripten 6,5 ay sonra, kat\u0131l\u0131mc\u0131lar\u0131nda %60 ile %80 aras\u0131 bir k\u0131sm\u0131n\u0131n benzer \u015fekilde azalm\u0131\u015f anksiyete ve depresyon oldu\u011funu belirtti. Baz\u0131 ara\u015ft\u0131rmac\u0131lar, mantarlar\u0131n kayg\u0131, endi\u015fe ve huzursuzluk hislerini dindirme etkisi oldu\u011funu da belirtiyorlar. Psilosibin maddesinin, \u015fiddetli kayg\u0131 bozuklu\u011fundan muzdarip kanser hastalar\u0131 \u00fczerindeki etkisini inceleyen bir NYU ara\u015ft\u0131rmas\u0131n\u0131n sonucunda, bunu destekleyen bulgular elde edildi. 2014 y\u0131l\u0131nda bu ara\u015ft\u0131rmada kat\u0131l\u0131mc\u0131 olarak yer alan Nick Fernandez, girdi\u011fi tripte manevi bir yolculu\u011fa \u00e7\u0131kt\u0131\u011f\u0131n\u0131 ve kendisinden daha b\u00fcy\u00fck bir g\u00fcc\u00fcn varl\u0131\u011f\u0131n\u0131 g\u00f6rd\u00fc\u011f\u00fcn\u00fc ifade ediyor: \u201cBir anda i\u00e7imde bir\u015fey parlad\u0131 ve t\u00fcm o kayg\u0131lar\u0131m\u0131n, savunmalar\u0131m\u0131n, g\u00fcvensizliklerimin asl\u0131nda endi\u015fe verici \u015feyler olmad\u0131klar\u0131n\u0131n fark\u0131na vard\u0131m.\u201d NYU psikoterapisti Jeffrey Guss, kat\u0131l\u0131mc\u0131lar\u0131n \u00e7o\u011funun benzer deneyimler ya\u015fad\u0131\u011f\u0131n\u0131 s\u00f6yl\u00fcyor. \u201cBunu iyile\u015fme s\u00fcrecinin bir par\u00e7as\u0131 olarak g\u00f6r\u00fcyoruz,\u201d diyor Guss. Fakat \u015fu ada var ki, maddenin etkisi alt\u0131ndayken kendinizi huzursuz da hissedebilirsiniz. NYU ara\u015ft\u0131rmas\u0131ndaki raporlar\u0131n bir k\u0131sm\u0131nda, kat\u0131l\u0131mc\u0131lar \u015fiddetli huzursuzluk ve rahats\u0131zl\u0131k i\u00e7inde olduklar\u0131n\u0131 belirtmi\u015fler; bu durum trip s\u0131ras\u0131nda birka\u00e7 dakikadan birka\u00e7 saate kadar de\u011fi\u015fen bir aral\u0131kta g\u00f6r\u00fclm\u00fc\u015f. Ancak bu evre atlat\u0131ld\u0131ktan sonra kat\u0131l\u0131mc\u0131lar\u0131n bir b\u00f6l\u00fcm\u00fc rahatlama hissetmeye ba\u015flad\u0131klar\u0131n\u0131 ifade etmi\u015fler. Etkinin ki\u015fiden ki\u015fiye \u00e7ok de\u011fi\u015fken oldu\u011fu g\u00f6r\u00fclm\u00fc\u015f. Latince ad\u0131yla \u201cPsilocybe semilanceata\u201d t\u00fcr\u00fc mantar T\u00fcm bu olas\u0131 deneyimlere ek olarak, sihirli mantarlar yiyen ki\u015finin g\u00f6zbebeklerinin b\u00fcy\u00fcmesine neden oluyor. Artan serotonin d\u00fczeyi, bu etkiyi yap\u0131yor. Ayr\u0131ca zaman alg\u0131s\u0131 \u00e7arp\u0131kla\u015f\u0131yor ve ki\u015fi, zaman\u0131 yava\u015flam\u0131\u015f gibi alg\u0131l\u0131yor. \u00c7o\u011fu ki\u015fide hayalg\u00fcc\u00fcn\u00fc kuvvetlendirip, yarat\u0131c\u0131l\u0131\u011f\u0131 artt\u0131r\u0131yor. Baz\u0131 insanlar, bedenlerinden ayr\u0131lma deneyimleri ya\u015fad\u0131klar\u0131n\u0131 anlat\u0131yor. Mantar\u0131 yedikten 20 il\u00e2 90 dakika kadar sonra, ki\u015filer kendilerinin ba\u015fka bir versiyonunu g\u00f6rmeye ba\u015flayabiliyorlar ve bunu \u201cbeden d\u0131\u015f\u0131 deneyim\u201d olarak yorumluyorlar. Bu hal\u00fcsinojen etki 12 saate kadar uzayabiliyor. Peki bu k\u0131sa v\u00e2deli etkilerin d\u0131\u015f\u0131nda ne gibi sonu\u00e7larla kar\u015f\u0131la\u015f\u0131labilir? Kat\u0131l\u0131mc\u0131lara bir y\u0131l sonra deneyimleri hakk\u0131nda ne d\u00fc\u015f\u00fcnd\u00fckleri soruldu\u011funda, \u00fc\u00e7te ikisi bunun ya\u015famlar\u0131ndaki en \u00f6nemli deneyimlerden biri oldu\u011funu s\u00f6ylemi\u015fler. Bir k\u0131sm\u0131 da s\u00fcregiden hal\u00fcsinasyonsu alg\u0131lardan s\u00f6z etmi\u015f. Bu durumu ender rastlanan bir bozukluk olan HPPD (\u0130ng. hallucinogen persisting perception disorder) ile ili\u015fkilendirenler var. 1960\u2019lardan bu yana, hal\u00fcsinojenik maddeleri, tipik olarak da LSD\u2019yi kullanan ki\u015filerde, kullan\u0131mdan \u00e7ok sonralar\u0131 bile ortaya \u00e7\u0131kabilen hal\u00fcsinasyonlar olabildi\u011fi biliniyor. Hen\u00fcz HPPD\u2019nin net bir tan\u0131m\u0131 yap\u0131labilmi\u015f de\u011fil. Harvard T\u0131p Okulu\u2019ndan John Halpern, bunun baz\u0131 bireyler i\u00e7in ka\u00e7\u0131n\u0131lmaz g\u00f6r\u00fcnd\u00fc\u011f\u00fcn\u00fc, LSD kulland\u0131ktan sonra ba\u015fka hi\u00e7bir t\u0131bbi ya da psikolojik duruma atfedilemeyecek alg\u0131 bozukluklar\u0131n\u0131n herhangi bir zamanda ortaya \u00e7\u0131kabildi\u011fini belirtiyor.", "tags": ["Anksiyete (Kayg\u0131 bozuklu\u011fu)", "Depresyon (\u00c7\u00f6kertici bozukluk)", "ila\u00e7lar (farmakoloji)", "mantargiller (mikoloji)", "psikedelik (zihni a\u00e7\u0131\u011fa \u00e7\u0131karan) maddeler", "sihirli mantarlar"]},
{"source": "bilimfili.com", "url": "https://bilimfili.com/anlik-duygudurumumuz-ve-beynimiz/", "category": "psikoloji", "date": "11 Haziran 2017", "title": "Anl\u0131k Duygudurumumuz ve Beynimiz", "content": "\u201cBirileri bug\u00fcn tersinden uyanm\u0131\u015f.\u201d G\u00fcn i\u00e7erisinde bazen bizzat \u00f6znesi, bazen muhatab\u0131, bazen de tan\u0131\u011f\u0131 oldu\u011funuz bu i\u011fneleyici yorumu muhtemelen duymu\u015fsunuzdur. Davran\u0131\u015flar\u0131n kabal\u0131\u011f\u0131n\u0131 tan\u0131mlayan bu c\u00fcmle ile asl\u0131nda ki\u015finin moduna yani duygudurumuna dair bir g\u00f6ndermede bulunulur. Modumuz, nas\u0131l d\u00fc\u015f\u00fcnd\u00fc\u011f\u00fcm\u00fcz\u00fc ve \u00e7evremizi nas\u0131l yorumlad\u0131\u011f\u0131m\u0131z\u0131 etkileyen bir zihnimizin k\u0131sa s\u00fcreli bir \u201cd\u00fczenidir.\u201dDuygusal atmosferimizi etkileyen her \u015fey, davran\u0131\u015flar\u0131m\u0131z\u0131 da etkileyebilir. G\u00fcnl\u00fck ya\u015fam\u0131m\u0131zda pek \u00e7ok olay modumuzda de\u011fi\u015fimler meydana getirebilir. Uykumuz, hormonlar\u0131m\u0131z, soluk al\u0131\u015f-veri\u015fimiz, dahas\u0131 hava durumu bile modumuz \u00fczerinde etkilerde bulunur. Peki modumuzun \u015fekillenmesinde beyin ne gibi bir rol \u00fcstleniyor? Duygudurumumuzdan sorumlu bir\u00e7ok b\u00f6lge, beynin en ilkel par\u00e7alar\u0131na yani insan t\u00fcr\u00fcn\u00fcn ilk geli\u015ftirdi\u011fi yap\u0131lara kadar uzanmaktad\u0131r. Dolay\u0131s\u0131yla, duygudurum; evrimsel olarak \u00f6nemlidir. \u00d6rne\u011fin, somurtkan bir ifade tak\u0131nmak avantajl\u0131 olabilir ve detaylar\u0131 g\u00f6rebilmek i\u00e7in g\u00f6r\u00fc\u015f\u00fcm\u00fcz\u00fc keskinle\u015ftirdi\u011fi de ortaya konulmu\u015ftur. Ancak, g\u00f6r\u00fcn\u00fc\u015fe g\u00f6re, beyin; genel olarak hafif derecede olumlu bir zihin \u00e7er\u00e7evesi sa\u011flamaya y\u00f6nelik \u00e7al\u0131\u015f\u0131yor. \u0130yi bir duygudurum halinde olmak, bizi yeni deneyimler aramaya daha yatk\u0131n k\u0131larken, yarat\u0131c\u0131, planl\u0131, \u00fcretken olmaya uygun ve de\u011fi\u015fen ko\u015fullara uyum sa\u011flayabilir bir hale sokuyor. D\u0131\u015f d\u00fcnyay\u0131 anlaml\u0131 k\u0131lmak ve i\u015flemek i\u00e7in bir araya gelip \u00e7al\u0131\u015fan b\u00f6lgeler a\u011f\u0131ndan olu\u015fan limbik sistem, modu destekleyen en ilkel ve ba\u015fl\u0131ca beyin a\u011flar\u0131ndand\u0131r. N\u00f6rotransmitterler, \u00f6rne\u011fin; serotonin ve dopamin gibi, beyin a\u011f\u0131 boyunca sinyaller g\u00f6t\u00fcren \u201ckimyasal kuryeler\u201d gibi kullan\u0131l\u0131r. Beyin b\u00f6geleri, bu sinyalleri al\u0131r ve bizim; nesneleri ve durumlar\u0131 tan\u0131mam\u0131za, davran\u0131\u015fa rehber g\u00f6revi \u00fcstlenen duygusal bir de\u011fer atamam\u0131za ve anl\u0131k risk ya da \u00f6d\u00fcl de\u011ferlendirmeleri yapmam\u0131za neden olur. Limbik sistem, beynin alt k\u0131sm\u0131nda (en geni\u015f ve en yeni k\u0131sm\u0131) bulunan, duygular\u0131m\u0131z\u0131 kontrol eden ve d\u00fczenleyen bir yap\u0131d\u0131r. Hipotalamus, hipokampus ve amigdala gibi par\u00e7alardan olu\u015fur. Badem \u015feklindeki amigdala, olaylara ve haf\u0131zalara duygusal \u00f6nem ba\u011flamakta g\u00f6rev al\u0131r. Amigdalan\u0131n duygularla ili\u015fkisi, 1939 y\u0131l\u0131nda, maymunlarda yap\u0131lan bir deneyde amigdalas\u0131 \u00e7\u0131kar\u0131lm\u0131\u015f maymunlar\u0131n tuhaf davran\u0131\u015f \u00f6rg\u00fcleri g\u00f6stermesiyle fark edilmi\u015ftir. Amigdalas\u0131 \u00e7\u0131kar\u0131lan maymunlar, korkusuz davranmaya ba\u015flam\u0131\u015f, hiperseks\u00fcel davran\u0131\u015flar sergilemi\u015f ve duygular\u0131ndan ar\u0131nm\u0131\u015ft\u0131r. Hipokampus ise, davran\u0131\u015flar\u0131m\u0131z\u0131n duygular\u0131m\u0131zla uyumlu oldu\u011funu hat\u0131rlat\u0131r. Beynimizde bilgi depolamak i\u00e7in, kritik bir beyin b\u00f6lgesi olan hipokampus\u00fcm\u00fcze dayal\u0131 haldeyizdir. Hipokampus olmaks\u0131z\u0131n, ge\u00e7mi\u015fi olmayan bo\u015f bir sayfa gibiyizdir. Beynin bu C-\u015feklindeki b\u00f6lgesi, amigdalaya son derece ba\u011fl\u0131 haldedir. Bir deneyim s\u0131ras\u0131nda, bu iki beyin b\u00f6lgesi birlikte \u00e7al\u0131\u015f\u0131r ve farkl\u0131 duyular\u0131m\u0131zdan gelen bilgileri birle\u015ftirir. Sonu\u00e7 olarak da, deneyimler, duygularla i\u00e7 i\u00e7e ge\u00e7er. Bu y\u00fczden, son derece duygusal bir olay meydana geldi\u011finde, amigdalan\u0131z, bu duygusal i\u00e7eri\u011fi alg\u0131laman\u0131za yard\u0131mc\u0131 olur ve hipokampus\u00fcn\u00fcz de ya\u015fanan olaydaki b\u00fct\u00fcn detaylar\u0131 i\u015fler. Sonradan bu kadar fazla detay\u0131 muhtemelen hat\u0131rlamazs\u0131n\u0131z, ancak ne kadar g\u00fczel bir zaman ge\u00e7irdi\u011finiz konusunda hislere kap\u0131l\u0131rs\u0131n\u0131z. \u00d6rne\u011fin, e\u011fer \u00e7ok iyi hissederseniz, \u00e7i\u00e7eklerle ku\u015fanm\u0131\u015f bir yolda ko\u015fmak isteyebilirsiniz. E\u011fer k\u00f6t\u00fc hissederseniz de, melankolik m\u00fczikler e\u015fli\u011finde \u0131zd\u0131rab\u0131n\u0131z\u0131 ya\u015fayabilirsiniz. Hipokampus\u00fcn, kronik depresyon hali ya\u015fayan insanlarda daha k\u00fc\u00e7\u00fck oldu\u011fu ortaya konulmu\u015ftur. Limbik sistem, ayn\u0131 zamanda da, modumuzla paralel bi\u00e7imde biyolojik fonksiyonlar\u0131m\u0131z\u0131 da d\u00fczenler. \u00d6rne\u011fin, kalp at\u0131\u015flar\u0131n\u0131n h\u0131zlanmas\u0131, seks\u00fcel iste\u011fe ba\u011fl\u0131 olarak terleme hali gibi pek \u00e7ok biyolojik tepkimiz, modumuzdan etkilenir. Olduk\u00e7a eski ve ilkel olmas\u0131na ra\u011fmen, limbik sistem, g\u00fcnl\u00fck ya\u015famda, d\u00fc\u015f\u00fcnce ve davran\u0131\u015f\u0131m\u0131z\u0131 koordine eden baz\u0131 yeni a\u011flar taraf\u0131ndan kontrol edilir. Ara\u015ft\u0131rmac\u0131lar, g\u00f6rece daha yeni beyin a\u011flar\u0131na dair incelemeler y\u00fcr\u00fcterek beynin modu nas\u0131l kontrol etti\u011fini anlamaya y\u00f6nelik \u00e7al\u0131\u015fmalar\u0131n\u0131 s\u00fcrd\u00fcr\u00fcyorlar. Yap\u0131lan pek \u00e7ok \u00e7al\u0131\u015fma ise, iki \u00f6zel a\u011f yap\u0131s\u0131n\u0131 ortaya koyuyor: Otobiyografik Haf\u0131za A\u011f\u0131 ve Bili\u015fsel Kontrol A\u011f\u0131. Otobiyografik haf\u0131za a\u011f\u0131, ki\u015fisel haf\u0131zalar ve kendi \u00fczerine d\u00fc\u015f\u00fcnmeyi de i\u00e7eren kendimizle ilgili bilgiyi i\u015fler.\u00a0Bu a\u011fdaki kilit merkezler; beynin \u00f6n k\u0131sm\u0131nda bulunan prefrontal korteksin i\u00e7indeki beyin b\u00f6lgelerini, hipokampus\u00fc, limbik lobun \u00fcst k\u0131sm\u0131 olan arka singulat korteksi ve frontal lobun arkas\u0131nda bulunan ve mental imgelemler i\u00e7in \u00f6nemli olan paryetal b\u00f6lgeleri i\u00e7erir. Bili\u015fsel kontrol a\u011f\u0131 ise, dikkatimizi ve konsantrasyonumuzu koordine eden ve b\u00f6ylelikle \u00fczerinde oldu\u011fumuz g\u00f6revleri tamamlamam\u0131z\u0131 sa\u011flayan b\u00f6lgeleri ba\u011flar. Bu a\u011f sistemi; so\u011fuk, duygusuz, rasyonal d\u00fc\u015f\u00fcnce i\u00e7in \u00f6zelle\u015fmi\u015f singulat korteksin \u00f6n b\u00f6lgesi ve dorsolateral prefrontal korteksten olu\u015fan bir devreyi i\u00e7erir. Bu iki a\u011f yap\u0131s\u0131 aras\u0131nda \u201cgergin bir ili\u015fki\u201d vard\u0131r. Otobiyografik haf\u0131za a\u011f\u0131n\u0131z, kendinizle ilgili d\u00fc\u015f\u00fcncelere dald\u0131\u011f\u0131n\u0131zda devreye girer. Bu durum, g\u00f6rev odakl\u0131 bili\u015fsel kontrol a\u011f\u0131n\u0131z\u0131n devre d\u0131\u015f\u0131 olmas\u0131na neden olur, b\u00f6ylelikle de odakland\u0131\u011f\u0131n\u0131z i\u015f her ne olursa olsun tamamlama yetiniz azal\u0131r. Bu y\u00fczden \u00f6nemli bir i\u015f \u00fcst\u00fcndeyken dalg\u0131nl\u0131klar ya\u015faman\u0131n i\u015fin aksamas\u0131na ve/veya ba\u015far\u0131s\u0131z olmas\u0131na yol a\u00e7mas\u0131n\u0131n nedeni budur. Tersi bi\u00e7imde, bili\u015fsel haf\u0131za a\u011f\u0131 devreye girip, elinizdeki i\u015fe dikkatinizi verdi\u011finizde ise otobiyografik haf\u0131za a\u011f\u0131n\u0131z bask\u0131lan\u0131r. Bu durumu g\u00fcndelik hayat\u0131m\u0131zda bazen kendi c\u00fcmlelerimizle de ifade ederiz. \u00d6rne\u011fin; her ne kadar s\u00f6z konusu halin sinirbilimini bilmiyor olsak bile, bir i\u015fe tamamen odakland\u0131\u011f\u0131m\u0131zda; dikkatimizin yo\u011funlu\u011funu betimlemek i\u00e7in \u201ckendimi kaybettim\u201d \u015feklinde yorumlarda bulunuruz. Bu durum otobiyografik haf\u0131zam\u0131z\u0131n bask\u0131land\u0131\u011f\u0131n\u0131n, bili\u015fsel kontrol haf\u0131zam\u0131z\u0131n ise devrede oldu\u011funun edebi ifadelerinden birisidir. Birbirine \u201crakip\u201d gibi \u00e7al\u0131\u015fan bu a\u011flar, d\u00fczg\u00fcn bi\u00e7imde \u00e7al\u0131\u015fmad\u0131\u011f\u0131nda; psikiyatristlerin duygudurum bozukluklar\u0131 olarak tan\u0131mlad\u0131klar\u0131 durumlar ortaya \u00e7\u0131kar. Duygudurum bozukluklar\u0131n\u0131n ba\u015fl\u0131ca iki tipi; s\u00fcrekli mod d\u00fc\u015f\u00fckl\u00fc\u011f\u00fc olarak karakterize edilen depresif bozukluklar ve a\u015f\u0131r\u0131 duygusal veya duygusal d\u00fc\u015f\u00fckl\u00fck periyoduyla de\u011fi\u015fimli bi\u00e7imde manik hal olarak ifade edilen bipolar bozukluklard\u0131r. Depresif bozukluklarda, otobiyografik haf\u0131za a\u011f\u0131, s\u0131k\u0131\u015f\u0131p kal\u0131r. Bu durum, ki\u015finin kendisi hakk\u0131nda \u00e7ok fazla d\u00fc\u015f\u00fcnmesine \u2013\u00f6rne\u011fin, ayn\u0131 konu \u00fczerinde d\u00fc\u015f\u00fcn\u00fcp durmak, kendinden nefret etmek ve a\u015f\u0131r\u0131 d\u00fc\u015f\u00fcnceli olma durumlar\u0131\u2013 neden olur. Otobiyografik haf\u0131za a\u011f\u0131n\u0131n bu denli yo\u011fun \u00e7al\u0131\u015fmas\u0131, bili\u015fsel kontrol a\u011f\u0131nda da ka\u00e7\u0131n\u0131lmaz bask\u0131lanmaya neden olur ve konsantrasyon eksikli\u011fi, karars\u0131zl\u0131k ve uyu\u015fuk d\u00fc\u015f\u00fcnme halini ortaya \u00e7\u0131kar\u0131r. Depresif bozukluklar\u0131n tedavisinde, transkranyal manyetik stimulasyon gibi bili\u015fsel kontrol a\u011f\u0131n\u0131n daha iyi \u00e7al\u0131\u015fmas\u0131n\u0131 uyarmay\u0131 i\u00e7eren teknikler kullan\u0131l\u0131r. Mevcut tedaviler, iki a\u011f sistemi ve limbik sistem aras\u0131ndaki ileti\u015fimde n\u00f6rokimyasallar\u0131n normal seviyelere \u00e7ekilmesini hedefler.", "tags": ["beyin", "Bipolar (\u0130ki-kutuplu) bozukluk", "Depresyon (\u00c7\u00f6kertici bozukluk)", "duygular"]},
{"source": "bilimfili.com", "url": "https://bilimfili.com/kurtlar-ve-kopekler-adaletsizlige-tepki-gosteriyor/", "category": "psikoloji", "date": "14 Haziran 2017", "title": "Kurtlar ve K\u00f6pekler Adaletsizli\u011fe Tepki G\u00f6steriyor", "content": "Viyana\u2019da[1] yap\u0131lan ve 8 Haziran 2017`de\u00a0Current Biology\u2019de yay\u0131nlanan kar\u015f\u0131la\u015ft\u0131rmal\u0131 psikoloji \u00e7al\u0131\u015fmas\u0131na[2]\u00a0 g\u00f6re, sadece k\u00f6pekler de\u011fil kurtlar da adaletsizli\u011fe insanlar ve primatlara benzer bi\u00e7imde tepki g\u00f6steriyor.\u00a0 Kurtlar ve k\u00f6pekler sadece partnerleri \u00f6d\u00fcl ald\u0131klar\u0131 ya da kendilerine daha d\u00fc\u015f\u00fck kalitede \u00f6d\u00fcl verildi\u011fi deneyde i\u015fbirli\u011fi yapmay\u0131 reddettiler. Bu davran\u0131\u015f\u0131n iki soyda da e\u015fit g\u00fc\u00e7te ger\u00e7ekle\u015fmesi, uzun s\u00fcredir varsay\u0131ld\u0131\u011f\u0131n\u0131n aksine, bu davran\u0131\u015f\u0131n k\u00f6peklerin evcille\u015ftirilmesinin yaratt\u0131\u011f\u0131 bir etki olmad\u0131\u011f\u0131n\u0131, bunun yerine ortak bir atadan kal\u0131t\u0131ld\u0131\u011f\u0131n\u0131 g\u00f6steriyor. Adaletsizli\u011fi fark etmek insanda \u00f6zellikle ba\u015fkalar\u0131yla i\u015fbirli\u011fi yaparken daha \u00f6nemli hale gelen sosyal bir yetenektir. Primatlar\u0131n farkl\u0131 t\u00fcrleri de adaletsizli\u011fi kavrar ve tepki g\u00f6sterirler[3]. Ba\u015fka t\u00fcrlerde bu davran\u0131\u015f\u0131n varl\u0131\u011f\u0131 nadiren g\u00f6zlenmektedir ancak k\u00f6peklerle yap\u0131lan bir\u00e7ok \u00e7al\u0131\u015fma bu t\u00fcr i\u00e7in adaletsiz fark\u0131ndal\u0131\u011f\u0131n\u0131n bir bi\u00e7iminin var oldu\u011funu ortaya koydu. \u00a0\u015eimdiye kadar k\u00f6peklerin bu yetene\u011fi insanlara adaptasyonlar\u0131yla yani evcille\u015ftirmeyle ba\u011flant\u0131land\u0131r\u0131l\u0131yordu. Ancak en yak\u0131n akrabalar\u0131 kurtlar da benzer bir adaletsizlik fark\u0131ndal\u0131\u011f\u0131 sergiliyorlar. Deney iki t\u00fcr i\u00e7in de ayn\u0131 \u015fekilde ger\u00e7ekle\u015ftirildi. Deney s\u0131ras\u0131nda ara\u015ft\u0131rmac\u0131n\u0131n komutu ile hayvanlar\u0131n \u00f6d\u00fcl almak \u00fczere zile basmas\u0131 istendi. Yan yana duran kafeslerdeki hayvanlarda s\u0131rayla verilen komutlarda birisine tam \u00f6d\u00fcl verilirken, di\u011ferine daha d\u00fc\u015f\u00fck kalitede verildi(kalite testi) ya da hi\u00e7 verilmedi (\u00f6d\u00fcls\u00fcz test). \u0130ki durumda da daha deneyin ba\u015f\u0131nda kom\u015fu kafestekinin tam \u00f6d\u00fcl ald\u0131\u011f\u0131n\u0131 g\u00f6ren test hayvanlar\u0131 deneye kat\u0131lmay\u0131 (zile basmay\u0131) reddetmeyi ba\u015flad\u0131lar. Ara\u015ft\u0131rmac\u0131lardan Jennifer Essler durumu \u201cDeneye devam etmeyi reddetmeleri adaletsizli\u011fi fark etme yetenekleri oldu\u011funu kan\u0131tl\u0131yor.\u201d \u015feklinde a\u00e7\u0131kl\u0131yor. \u00d6nemli nokta hayvanlar partnerleri olmad\u0131\u011f\u0131 zaman iki teste de zorluk \u00e7\u0131karmadan devam ediyorlar. Ba\u015fka bir ara\u015ft\u0131rmac\u0131 Friederike Range \u201cBu bize e\u011fitmenle i\u015fbirli\u011fini sadece \u00f6d\u00fcl almad\u0131klar\u0131 i\u00e7in kesmediklerini g\u00f6steriyor. Reddediyorlar \u00e7\u00fcnk\u00fc ba\u015fka birisi bir \u015fey al\u0131rken kendileri alm\u0131yor.\u201d diyor. Ayn\u0131 zamanda kalite testinde de, kurtlar ve k\u00f6pekler e\u011fitmenle i\u015fbirli\u011fi yapmay\u0131 ve zile basmay\u0131 kesiyorlar. Essler\u2019e g\u00f6re, bu tepki \u015fimdiye kadarki hi\u00e7bir deneyde g\u00f6sterilmemi\u015fti ve bu adaletsizli\u011fi anlad\u0131klar\u0131n\u0131 daha a\u00e7\u0131k bi\u00e7imde onayl\u0131yor. Kurtlar k\u00f6peklere g\u00f6re daha hassaslar ve e\u011fitmenin \u00e7al\u0131\u015fmaya devam etmesi i\u00e7in \u00e7ok daha fazla komut vermesi gerekiyor. K\u00f6peklerin ve kurtlar\u0131n s\u00fcr\u00fc i\u00e7erisindeki stat\u00fcs\u00fc de hayvanlar\u0131n i\u015fbirli\u011fini kesmelerinde \u00f6nemli bir noktayd\u0131. Range bu durumu \u201cY\u00fcksek stat\u00fcl\u00fc hayvanlar adaletsizlikten \u00e7ok daha \u00e7abuk b\u0131kt\u0131lar \u00e7\u00fcnk\u00fc b\u00f6yle bir duruma al\u0131\u015fk\u0131n de\u011filler: Hi\u00e7bir \u015fey almamak ya da yaln\u0131zca d\u00fc\u015f\u00fck kalite \u00f6d\u00fcl almak. Dolay\u0131s\u0131yla hiyerar\u015fi adaletsizli\u011fe verdikleri tepkiyle do\u011frudan ilgili.\u201d diye a\u00e7\u0131kl\u0131yor. Deneylerden sonra ara\u015ft\u0131rmac\u0131lar hayvanlar\u0131n test partnerlerine ya da deneyi ger\u00e7ekle\u015ftiren ki\u015filere tarafs\u0131z bir yak\u0131nla\u015fmada nas\u0131l tepki verdiklerini de de\u011ferlendirdiler. Adaletsizli\u011fe u\u011frayan kurtlar insanlara so\u011fuk davrand\u0131lar ama k\u00f6pekler b\u00f6yle bir tepki geli\u015ftirmedi. \u201cBu hayvanlar do\u011frudan insanlarla birlikte ya\u015fam\u0131yor olsalar bile, bize kar\u015f\u0131 daha yumu\u015fak ba\u015fl\u0131lar. Bu noktada evcille\u015ftirme k\u00f6pe\u011fin bu davran\u0131\u015f\u0131n\u0131 etkilemi\u015f gibi duruyor. \u0130nsanlarla evcil hayvan olarak yak\u0131n ili\u015fkileri b\u00f6ylesi durumlardaki bu davran\u0131\u015flar\u0131n\u0131 geli\u015ftirmek yerine azaltm\u0131\u015f olabilir.\u201d", "tags": ["adalet", "Et\u00e7iller tak\u0131m\u0131 (Carnivora)", "Eteneli-memeliler alts\u0131n\u0131f\u0131 (Eutheria)", "hayvan davran\u0131\u015flar\u0131 (etoloji)", "hayvanbilim (zooloji)", "k\u00f6pekgiller (kaninoloji)", "Memeliler s\u0131n\u0131f\u0131 (Mammalia)"]},
{"source": "bilimfili.com", "url": "https://bilimfili.com/romantik-ask-efsanesi-sagliginizi-bozabilir/", "category": "psikoloji", "date": "5 Ocak 2017", "title": "\u201cRomantik A\u015fk\u201d Efsanesi Sa\u011fl\u0131\u011f\u0131n\u0131z\u0131 Bozabilir", "content": "A\u015fk, pek \u00e7ok toplumda \u201cki\u015finin eksik olan par\u00e7as\u0131n\u0131 aramas\u0131\u201d olarak tasvir edilir. Yani tamamlanman\u0131z i\u00e7in gerekli olan par\u00e7a oralarda bir yerdedir ve onu bulma aray\u0131\u015f\u0131ndas\u0131n\u0131zd\u0131r. Ancak genellikle az say\u0131da insan bu eksik par\u00e7as\u0131n\u0131 bulur \u00e7\u00fcnk\u00fc bu durum Antik Yunan\u2019a, Plato\u2018ya kadar uzana bir mittir1. Yunan mitolojisine g\u00f6re, m\u00fckemmel a\u015f\u0131klar bir araya getirilmi\u015f ve ikiye ayr\u0131lm\u0131\u015ft\u0131r, a\u015fk ise kay\u0131p olan bu eksik par\u00e7aya dair aray\u0131\u015ft\u0131r. Bu mit, pop\u00fcler k\u00fclt\u00fcrde, a\u015fk hikayeleri ve romantik komedilerin s\u00fcrekli olarak konusu olmu\u015f ve giderek yayg\u0131nla\u015fm\u0131\u015ft\u0131r. Bu -yayg\u0131n- yanl\u0131\u015f kavray\u0131\u015f, bir\u00e7ok insan i\u00e7in basma kal\u0131plar\u00a0ve senaryola\u015fm\u0131\u015f ili\u015fki tipleri taraf\u0131ndan olu\u015fturulan sosyal kimli\u011fi etkiler. Genellikle de bilin\u00e7siz bir bi\u00e7imde -ideal oldu\u011fu d\u00fc\u015f\u00fcn\u00fclen- \u201ceksik par\u00e7ay\u0131\u201d arama \u00e7abalar\u0131 da devam ediyor. Fakat ne var ki bo\u015fanma oranlar\u0131, bu ideal \u201cpar\u00e7an\u0131n\u201d neden var olmad\u0131\u011f\u0131n\u0131 ortaya koyuyor. G\u00fcn\u00fcm\u00fczde, pek \u00e7ok insan, sanal d\u00fcnyaya do\u011fru bir ka\u00e7\u0131\u015fla ideal ili\u015fkiye dair aramalar\u0131n\u0131 s\u00fcrd\u00fcr\u00fcyor. Bu ka\u00e7\u0131\u015f, pek \u00e7ok insan\u0131 rahatlat\u0131r fakat bu durum, ki\u015fiyi cezbederek tamamen sanal bir d\u00fcnyada oldu\u011funun fark\u0131nda olmadan hayallerin i\u00e7ine do\u011fru s\u00fcr\u00fckler2. Bu sanal d\u00fcnyan\u0131n ba\u011f\u0131ml\u0131s\u0131 olmak \u00e7ok kolayd\u0131r \u00e7\u00fcnk\u00fc ger\u00e7ek hayattaki a\u015fk, sanal d\u00fcnyadakiyle boy \u00f6l\u00e7\u00fc\u015femez. \u0130nternet ba\u011f\u0131ml\u0131l\u0131\u011f\u0131 ve online sadakatsizli\u011fin giderek daha fazla artmas\u0131yla, baz\u0131lar\u0131 i\u00e7in ger\u00e7ek hayata d\u00f6n\u00fc\u015f olduk\u00e7a zor ve hatta bazen imk\u00e2ns\u0131z bir hal al\u0131r. Bu durum \u00e7e\u015fitli duygusal (stres, umutsuzluk, \u00f6fke ve ac\u0131) ve davran\u0131\u015fsal (kavga, \u015fiddet pornolar\u0131, bo\u015fanma, madde ba\u011f\u0131ml\u0131l\u0131\u011f\u0131, a\u015f\u0131r\u0131 yeme ya da i\u015ftahs\u0131zl\u0131k) problemlere neden olur. Stres, k\u0131r\u0131k bir kalp (a\u015fk hastal\u0131\u011f\u0131), mental sa\u011fl\u0131k (depresyon, obsesif-kompulsif bozukluk, insomnia) ve fiziksel sa\u011fl\u0131k (yorgunluk, t\u00fckenmi\u015flik) aras\u0131ndaki ba\u011f, fazlas\u0131yla belgelenmi\u015ftir3. A\u015fk\u0131n uzun vadedeki sonu\u00e7lar\u0131 pek bilinmese de baz\u0131 tahminler geli\u015ftirebiliriz. Sosyal ili\u015fkilerimiz ve i\u00e7inde bulundu\u011fumuz sosyal ko\u015fullar\u0131n beynimiz \u00fczerinde derin etkiler b\u0131rakabildi\u011fini biliyoruz. Epigenetik (genlerin kendilerini de\u011fi\u015ftirmeden, genleri aktif ve pasif hale getirerek genetik materyalde bir dizi de\u011fi\u015fiklik yap\u0131lmas\u0131) alan\u0131ndaki geli\u015fmeler, sosyal deneyimler, gen ekspresyonu, n\u00f6robiyolojik de\u011fi\u015fimler ve davran\u0131\u015fsal \u00e7e\u015fitlilik aras\u0131nda bir ba\u011f oldu\u011funu ortaya koyuyor4. Sosyal \u00e7evrenin, epigenetik mekanizmalar arac\u0131l\u0131\u011f\u0131yla beynimize nas\u0131l yerle\u015fti\u011fini ve bu de\u011fi\u015fimlerin yavrular\u0131 (d\u00f6lleri) nas\u0131l etkiledi\u011fini5 a\u00e7\u0131klayan olduk\u00e7a fazla bilimsel delil s\u00f6z konusudur. Bir ba\u015fka deyi\u015fle, sosyal deneyimlerin neden oldu\u011fu fiziksel etkiler nesillere aktar\u0131labilir. Peki; duygular, bilin\u00e7li d\u00fc\u015f\u00fcnceler ve bilin\u00e7 d\u0131\u015f\u0131 inan\u0131\u015flar, sosyal \u00e7evremizin bir par\u00e7as\u0131ysa ve epigenetik mekanizmalar arac\u0131l\u0131\u011f\u0131yla genlerimizi etkiliyorsa romantik a\u015fk mitinin uzun vadedeki sonu\u00e7lar\u0131 nelerdir? E\u011fer epigenetik s\u00fcre\u00e7ler, psikiyatrik bozukluklar \u00fczerinde \u00f6nemli bir rol sahibiyse ve a\u015fk hastal\u0131\u011f\u0131 (k\u0131r\u0131k kalpler) mental sa\u011fl\u0131k problemlerine yol a\u00e7abiliyorsa bu ikisi birbirine ba\u011flanabilir mi? Uzunlamas\u0131na grup (ayn\u0131 grup insan\u0131n uzun zaman boyunca g\u00f6zlemlenmesi)\u00a0ara\u015ft\u0131rmalar\u0131n\u0131n eksikli\u011fi nedeniyle hen\u00fcz bu durumu bilemiyoruz. Fakat romantik a\u015fk, evlilik gibi sosyal olarak olu\u015fturulmu\u015f d\u00fc\u015f\u00fcncelerin6\u00a0bizi etkiledi\u011fini biliyoruz. Bu d\u00fc\u015f\u00fcnceler \u00e7ocuklukta ba\u015flar, gen\u00e7lik ve yeti\u015fkinlikte devam eder. Romantik ili\u015fkilere\u00a0dair\u00a0bilin\u00e7li ve bilin\u00e7sizce beklentiler geli\u015ftirir ve bunlar\u0131 ger\u00e7ekle\u015ftirmeye \u00e7al\u0131\u015f\u0131r\u0131z. Bu d\u00fc\u015f\u00fcnceler ula\u015f\u0131lamaz oldu\u011funda da stres ka\u00e7\u0131n\u0131lmazd\u0131r. Stresin ba\u011f\u0131\u015f\u0131kl\u0131k sistemimiz, kalp ve mental sa\u011fl\u0131\u011f\u0131m\u0131z \u00fczerindeki etkileri de olduk\u00e7a fazla delille desteklenmi\u015ftir7. E\u011fer ki romantik a\u015fk mitini ortadan kald\u0131rabilirsek ili\u015fkilere dair daha ger\u00e7ek\u00e7i beklentiler olu\u015fturmaya ba\u015flayabilir, daha mutlu ve daha sa\u011fl\u0131kl\u0131 ya\u015famlar\u0131 m\u00fcmk\u00fcn k\u0131labiliriz.", "tags": ["a\u015fk", "duygular", "fizyoloji", "romantik ili\u015fki"]},
{"source": "bilimfili.com", "url": "https://bilimfili.com/akla-gelen-istenmeyen-dusuncelerden-nasil-kurtulabiliriz/", "category": "psikoloji", "date": "11 Ocak 2017", "title": "Akla Gelen \u0130stenmeyen D\u00fc\u015f\u00fcncelerden Nas\u0131l Kurtulabiliriz?", "content": "Zihinlerimiz tamamen kontrol\u00fcm\u00fcz alt\u0131nda de\u011fildir. Dostoyevski, \u201cYaz \u0130zlenimleri \u00dczerine K\u0131\u015f Notlar\u0131\u201d kitab\u0131nda \u00fcnl\u00fc kutup ay\u0131s\u0131 g\u00f6zleminden bahsederken bu duruma dikkat \u00e7ekmi\u015fti. \u201cKendinizi bir kutup ay\u0131s\u0131n\u0131 d\u00fc\u015f\u00fcnmemeye zorlad\u0131\u011f\u0131n\u0131zda, o lanet \u015feyin her dakika akl\u0131n\u0131za geldi\u011fini g\u00f6receksiniz.\u201d Neredeyse yakla\u015f\u0131k y\u00fcz y\u0131l sonra, sosyal psikolog Daniel Wegner, Dostoyevski\u2018nin bu iddias\u0131n\u0131 bilimsel olarak do\u011frulad\u01311. Yap\u0131lan deneylerde, kat\u0131l\u0131mc\u0131lardan kutup ay\u0131s\u0131 d\u00fc\u015f\u00fcncesini bask\u0131lamalar\u0131 istenirken, bu g\u00f6revde tamamen ba\u015far\u0131s\u0131z olduklar\u0131 g\u00f6r\u00fcld\u00fc. \u0130kinci ad\u0131mda, ara\u015ft\u0131rmac\u0131lar, kat\u0131l\u0131mc\u0131lardan, \u00f6zellikle bir ay\u0131 d\u00fc\u015f\u00fcnmelerini istedi. \u0130lgin\u00e7 bir bi\u00e7imde, ba\u015flang\u0131\u00e7ta kutup ay\u0131s\u0131 d\u00fc\u015f\u00fcncesinin bask\u0131lanmas\u0131 istendi\u011fi duruma k\u0131yasla, kat\u0131l\u0131mc\u0131lar\u0131n serbest b\u0131rak\u0131ld\u0131klar\u0131 anda kutup ay\u0131s\u0131 fig\u00fcr\u00fcn\u00fc kafalar\u0131nda tamamen olu\u015fturmalar\u0131 \u00e7ok daha fazla vakit ald\u0131. Ara\u015ft\u0131rmac\u0131lara g\u00f6re, d\u00fc\u015f\u00fcnce bask\u0131laman\u0131n, bask\u0131lanan d\u00fc\u015f\u00fcnceye y\u00f6nelik a\u015f\u0131r\u0131 tak\u0131nt\u0131 ya da zihinsel me\u015fguliyeti ortaya \u00e7\u0131karmas\u0131n\u0131n m\u00fcmk\u00fcn oldu\u011fu g\u00f6r\u00fcl\u00fcyor. Beyindeki ay\u0131lar bir \u015fekilde zarars\u0131z bir me\u015fguliyet ortaya \u00e7\u0131kar\u0131rken, ayn\u0131 geri tepme etkisi ac\u0131l\u0131 ya da s\u0131k\u0131nt\u0131l\u0131 konular \u00fczerinde d\u00fc\u015f\u00fcnmemeye \u00e7al\u0131\u015f\u0131rken de ortaya \u00e7\u0131kabiliyor. Bir d\u00fc\u015f\u00fcnce bask\u0131lanmaya \u00e7al\u0131\u015f\u0131ld\u0131\u011f\u0131nda, beynimiz, s\u00f6z konusu bu d\u00fc\u015f\u00fcnceyi ger\u00e7ekten bask\u0131lay\u0131p bask\u0131lamad\u0131\u011f\u0131m\u0131zdan emin olmak i\u00e7in onu tekrar tekrar kontrol eder, b\u00f6ylelikle de bu durum kendimiz d\u00fc\u015f\u00fcnceyi daha fazla d\u00fc\u015f\u00fcn\u00fcr halde bulmam\u0131za neden olur. Unutmaya \u00e7al\u0131\u015ft\u0131\u011f\u0131n\u0131z ki\u015fi i\u00e7in de ayn\u0131 s\u00fcre\u00e7 s\u00f6z konusudur. Bunun yan\u0131 s\u0131ra, zihninizi kontrol alt\u0131nda tutmaya \u00e7al\u0131\u015fmak -gerek bir \u015feyi bast\u0131rmak gerekse de zihinsel olarak zorlu bir g\u00f6revi ger\u00e7ekle\u015ftirmek olsun-\u00a0kaynaklar gerektirir, ki bu kaynaklar bizim s\u0131n\u0131rl\u0131 say\u0131da sahip oldu\u011fumuz kaynaklard\u0131r. National Taiwan University\u2019den psikolog Yunn-Wen Lien; zihnimizi kontrol etmeye \u00e7al\u0131\u015ft\u0131\u011f\u0131m\u0131zda, mental kaynaklar\u0131m\u0131z\u0131n ka\u00e7\u0131n\u0131lmaz olarak t\u00fckendi\u011fini ve kontrol s\u00fcrecini daha fazla s\u00fcrd\u00fcremez hale geldi\u011fimiz s\u00f6yl\u00fcyor. Sonu\u00e7 olarak da, hem \u00f6zellikle d\u00fc\u015f\u00fcnmeye \u00e7al\u0131\u015ft\u0131\u011f\u0131m\u0131z hem de d\u00fc\u015f\u00fcnce bask\u0131lamaya \u00e7al\u0131\u015ft\u0131\u011f\u0131m\u0131z durumlarda mental kontrol\u00fcm\u00fczde bir hata meydana gelebilir. Wegner\u2019in ke\u015ffinden itibaren de, Lien ve di\u011fer ara\u015ft\u0131rmac\u0131lar bu tarz hatalar\u0131 \u00f6nlemek i\u00e7in y\u00f6ntemler geli\u015ftirmeye \u00e7al\u0131\u015ft\u0131. Lien taraf\u0131ndan y\u00fcr\u00fct\u00fclen son ara\u015ft\u0131rmada, dikkati ya nefes-al\u0131p vermeye ya da mental bir g\u00f6r\u00fcnt\u00fcye y\u00f6nlendirerek d\u00fc\u015f\u00fcnceleri bast\u0131rma yollar\u0131 aramak gibi iki stratejinin etkinli\u011fi kar\u015f\u0131la\u015ft\u0131r\u0131ld\u0131. Her iki strateji de, 2011 y\u0131l\u0131nda ilk kez Wegner taraf\u0131ndan d\u00fc\u015f\u00fcnceleri bask\u0131lamak i\u00e7in muhtemel yollar olarak ileri s\u00fcr\u00fclm\u00fc\u015ft\u00fc2, ancak etkinlikleri kar\u015f\u0131la\u015ft\u0131r\u0131lmam\u0131\u015ft\u0131. Y\u00fcr\u00fct\u00fclen yeni bir ara\u015ft\u0131rmada ise, 82 kat\u0131l\u0131mc\u0131 iki gruba ayr\u0131ld\u0131. Bir grup, soluk al\u0131\u015f-veri\u015fine odaklanma e\u011fitimi al\u0131rken, di\u011fer grup da dikkatini mavi renkte bir spor otomobilin g\u00f6r\u00fcnt\u00fcs\u00fcne y\u00f6nlendirme e\u011fitimi ald\u0131. Sonras\u0131nda, ara\u015ft\u0131rmac\u0131lar, gruplardan \u00fc\u00e7 dakika boyunca yaln\u0131zca e\u011fitim ald\u0131klar\u0131 (otomobil ya da nefes al\u0131\u015f-veri\u015f) y\u00f6nde d\u00fc\u015f\u00fcnmelerini ve zihinlerinin ba\u015fka y\u00f6ne kayd\u0131\u011f\u0131 her sefer i\u00e7in de bir butona basmalar\u0131n\u0131 istedi. \u0130kinci g\u00f6revde ise, kat\u0131l\u0131mc\u0131lara kutup ay\u0131lar\u0131n\u0131n oynay\u0131\u015flar\u0131n\u0131 tasvir eden bir video izletildi ve sonras\u0131nda kat\u0131l\u0131mc\u0131lardan be\u015f dakika boyunca nefes al\u0131\u015f-veri\u015flerine ya da mavi arabaya odaklanarak kutup ay\u0131lar\u0131na dair d\u00fc\u015f\u00fcnceleri bask\u0131lamalar\u0131 istendi. Yine, kutup ay\u0131s\u0131n\u0131n ak\u0131llar\u0131na geldi\u011fi her sefer i\u00e7in bir butona basmalar\u0131 istendi. Son olarak da, ara\u015ft\u0131rmac\u0131lar; kat\u0131l\u0131mc\u0131lardan, baz\u0131 basit matematik e\u015fitliklerini \u00e7\u00f6zerken onlardan bir dizi harfi hat\u0131rlamalar\u0131n\u0131 isteyerek kat\u0131l\u0131mc\u0131lar\u0131n k\u0131sa s\u00fcreli haf\u0131zalar\u0131n\u0131 (zihinsel kapasite indeksi) \u00f6l\u00e7t\u00fcler. Consciousness and Cognition\u2019da yay\u0131mlanan \u00e7al\u0131\u015fmada3, zihin dola\u015f\u0131m\u0131 ve istenmeyen d\u00fc\u015f\u00fcncelerin s\u0131zmas\u0131, hangi kontrol stratejisinin kullan\u0131ld\u0131\u011f\u0131ndan ba\u011f\u0131ms\u0131z olarak birbirleriyle pozitif ili\u015fkilendirildi.\u00a0Bir kat\u0131l\u0131mc\u0131n\u0131n istenmeyen d\u00fc\u015f\u00fcnceye y\u00f6nelik ne kadar e\u011filimi olursa, konuyla ilgili olmayan \u015feylerin d\u00fc\u015f\u00fcn\u00fclmeye ba\u015flanmas\u0131 oran\u0131 da o kadar artar. \u00d6te yandan, nefes al\u0131\u015f-veri\u015flere odaklanman\u0131n, mental bir g\u00f6r\u00fcnt\u00fcye odaklanmaya k\u0131yasla hem istenmeyen d\u00fc\u015f\u00fcncelerin azalt\u0131lmas\u0131nda hem de beynin alakas\u0131z konularda d\u00fc\u015f\u00fcnmeye ba\u015flamas\u0131n\u0131 engellemede daha etkin bir strateji oldu\u011fu g\u00f6r\u00fcld\u00fc. Bunun olas\u0131 bir nedeni; soluk al\u0131\u015f-veri\u015fe odaklanman\u0131n, zihinsel bir g\u00f6r\u00fcnt\u00fcye odaklanmaktan daha az bir mental enerji gerektiriyor olu\u015fu olabilir.\u00a0\u00dc\u00e7\u00fcnc\u00fc bir ke\u015fif de bu teoriyi destekler nitelikte: Mavi araban\u0131n dikkat da\u011f\u0131t\u0131c\u0131 etkisi, kat\u0131l\u0131mc\u0131n\u0131n k\u0131sa s\u00fcreli haf\u0131za kapasitesine ba\u011fl\u0131yken, solunum stratejisi b\u00fct\u00fcn bir devre boyunca \u00e7al\u0131\u015ft\u0131. Solunum odakl\u0131 strateji, kat\u0131l\u0131mc\u0131lar\u0131n mental kapasitelerine ba\u011fl\u0131 olmaks\u0131z\u0131n etkinlik g\u00f6sterirken, dikkat da\u011f\u0131t\u0131c\u0131 bir g\u00f6r\u00fcnt\u00fcye odaklanma stratejisi y\u00fcksek mental kapasite ile birlikte \u00e7al\u0131\u015ft\u0131. Bu da \u015fu anlama geliyor; iki strateji, beyinde farkl\u0131 yollardan i\u015fliyor olabilir, ancak yine de daha fazla ara\u015ft\u0131rma yap\u0131lmas\u0131na gerek var. Nefes al\u0131\u015f-veri\u015flere odaklanmak; \u00f6zellikle de depresyon, anksiyete ve obsesif-kompulsif bozukluk \u00e7eken bireyler i\u00e7in kullan\u0131\u015fl\u0131 bir strateji olabilir. \u00c7\u00fcnk\u00fc bu vakalar, ki\u015finin, zihinsel kontrol kapasitesini bozabilen vakalard\u0131r. Her ne kadar birka\u00e7 dakikadan daha fazla s\u00fcrd\u00fcrebilmek i\u00e7in bir e\u011fitim ve pratik gerektirse de bu strateji evde kolayl\u0131kla uygulanabilecek bir y\u00f6ntemdir. Nefes al\u0131\u015f-veri\u015fler, istenmeyen d\u00fc\u015f\u00fcncelerin bask\u0131lanmas\u0131nda tek y\u00f6ntem de\u011fildir. Yap\u0131lan di\u011fer ara\u015ft\u0131rmalar; bah\u00e7e i\u015fleriyle u\u011fra\u015fmak, egzersiz yapmak, sanatla ilgilenmek ya da el i\u015fleriyle u\u011fra\u015fmak gibi dikkat da\u011f\u0131t\u0131c\u0131 aktivitelerin de olumlu sonu\u00e7lar olu\u015fturabildi\u011fini ortaya koyuyor. Baz\u0131 terapistler, bu istenmeyen d\u00fc\u015f\u00fcncelerin ertelenmesinin \u2013o g\u00fcn ya da haftada zihinsel olarak onunla u\u011fra\u015fmaya 30 dakika ay\u0131rmak gibi\u2013 de yard\u0131mc\u0131 olabilece\u011fini ileri s\u00fcr\u00fcyor. Ayr\u0131ca, meditasyon, beynin rahat\u00a0modunda, uyan\u0131k dinlenme s\u0131ras\u0131nda aktif bir dizi beyin b\u00f6lgesinde daha dura\u011fan bir aktivite \u00f6rg\u00fcs\u00fc olu\u015fturarak4, ki\u015finin\u00a0d\u00fc\u015f\u00fcncelerini kontrol etme yeteneklerini5 ve mental kapasitesini geli\u015ftirebilir.", "tags": ["beyin", "d\u00fc\u015f\u00fcnceler"]},
{"source": "bilimfili.com", "url": "https://bilimfili.com/anti-depresan-terapiler-icin-yeni-guzergah/", "category": "psikoloji", "date": "22 Ocak 2017", "title": "Anti-Depresan Terapiler \u0130\u00e7in Yeni G\u00fczergah", "content": "Finlandiya ve Amerika Birle\u015fik Devletleri\u2019nden ara\u015ft\u0131rmac\u0131lar\u0131n ortakla\u015fa y\u00fcr\u00fctt\u00fc\u011f\u00fc yeni bir ara\u015ft\u0131rma ile beynin depresyon ve anksiyeteyi nas\u0131l d\u00fczenledi\u011fini ve kontrol etti\u011fini g\u00f6steren yeni bir molek\u00fcler bilgi ortaya \u00e7\u0131kar\u0131ld\u0131. Ara\u015ft\u0131rmac\u0131lar bunu, kemirgenlerde anksiyete ve depresif davran\u0131\u015flar\u0131 azaltan veya ba\u015fka bir deyi\u015fle d\u00fc\u015f\u00fc\u015fe ge\u00e7iren yeni bir molek\u00fcl\u00fc tan\u0131layarak ba\u015fard\u0131 diyebiliriz. Finlandiya\u2019daki \u00c5bo Akademi University\u2019den Eleanor Coffey\u2019in y\u00f6netti\u011fi ara\u015ft\u0131rmada JNK (Jun amino-terminal kinases) ad\u0131 ile bilinen protein ailesinin \u00fcyelerinin aktif fazlar\u0131nda iken hipokampusta yeni n\u00f6ron olu\u015fumunu tetikledi\u011fi ve art\u0131rd\u0131\u011f\u0131 tespit edildi. Hipokampusta yeni yap\u0131lan n\u00f6ronlardaki JNK proteinlerinin m\u00fcnferiten inhibe edilmesi (hi\u00e7 \u00fcretilmemesi) yolu ile, ara\u015ft\u0131rmay\u0131 y\u00fcr\u00fcten bilim insanlar\u0131, farelerde direkt olarak anksiyete ve depresyon ile ili\u015fkili davran\u0131\u015flar\u0131n azalmas\u0131n\u0131 sa\u011flad\u0131. Ezbere bir yorumla buna iyile\u015fme de denebilir ancak bunun net olarak s\u00f6ylenebilmesi i\u00e7in molek\u00fcler anlamda depresyon ve anksiyete takibi yap\u0131lmas\u0131n\u0131 sa\u011flayacak imza molek\u00fcllerin seviyelerini ve gen ekspresyonu d\u00fczeylerinin de ileri ara\u015ft\u0131rmalarla daha detayl\u0131 bi\u00e7imde belirlenmesi gerekmektedir. Daha \u00f6nceden bilinmeyen bu mekanizman\u0131n ke\u015ffi, beynin modumuzu d\u00fczenlemek ve kontrol etmek ad\u0131na ne tip mekanizmalar\u0131 devreye soktu\u011funu anlamam\u0131z\u0131 sa\u011flayacak ve JNK proteini inhibit\u00f6rlerinin -t\u0131pk\u0131 bu ara\u015ft\u0131rmada da kullan\u0131lan molek\u00fcl gibi- \u00a0anksiyolitik (kayg\u0131 giderici) ve anti-depresan ila\u00e7 geli\u015ftirmede yeni kap\u0131lar aralayabilecek gibi g\u00f6r\u00fcn\u00fcyor. T\u00fcm detaylar\u0131 ve sonu\u00e7lar\u0131 ile Nature Yay\u0131n Grubu\u2019na ait Molecular Psychiatry\u00a0dergisinde yay\u0131mlanan yeni ara\u015ft\u0131rmada, depresyon ve anksiyetenin son derece yayg\u0131n ve d\u00fcnya genelinde engellili\u011fin en \u00f6nde gelen sebeplerinden olan rahats\u0131zl\u0131klar oldu\u011fu belirtildi. Mevcut tedavi ve terapi y\u00f6ntemlerine cevap vermeyen hasta say\u0131s\u0131 hesaba kat\u0131ld\u0131\u011f\u0131nda \u00f6nemi daha da iyi anla\u015f\u0131labilecek olan bu bulgular, mekanik temelleri ve sebepleri anla\u015f\u0131ld\u0131k\u00e7a depresyon ve anksiyete gibi hen\u00fcz iyi kavranamam\u0131\u015f rahats\u0131zl\u0131klar\u0131n da \u00e7\u00f6z\u00fcm\u00fcn\u00fcn m\u00fcmk\u00fcn hale gelebilece\u011fini g\u00f6steriyor. \u00d6zellikle de, anti-depresanlara kar\u015f\u0131 diren\u00e7 kazanan hastalarda i\u015fe yararl\u0131\u011f\u0131 da d\u00fc\u015fen mevcut tedavi y\u00f6ntemlerine kar\u015f\u0131 yak\u0131n gelecekte, molek\u00fcler m\u00fcdahalelerle daha kesin terap\u00f6tik \u00e7\u00f6z\u00fcmler geli\u015ftirilebilece\u011fi d\u00fc\u015f\u00fcn\u00fcl\u00fcyor. Duygu-durumu iyi y\u00f6nde de\u011fi\u015ftirecek olan JNK inhibit\u00f6rlerinin beyinde tam olarak nerede i\u015flev kazand\u0131\u011f\u0131n\u0131 anlayabilmek ad\u0131na, bilimciler vir\u00fcs aletler kulland\u0131lar. Elde edilen bulgulara g\u00f6re, anksiyete ve depresyonun azalmas\u0131n\u0131 sa\u011flayacak olan JNK inhibit\u00f6rleri yeni \u00fcretilmi\u015f olan hipokampus n\u00f6ronlar\u0131n\u0131 kontrol alt\u0131na al\u0131yor ve bu yolla iyile\u015fme sa\u011fl\u0131yor. Beyinde, duygular\u0131 ve duygu-durumu kontrol etmekle g\u00f6revli olan hipokampusun yeni \u00fcretilmi\u015f olan h\u00fccreleri, bu vir\u00fcs izle\u00e7leri ile takip edilerek yukar\u0131daki g\u00f6rselde JNK inhibit\u00f6rlerinin tam olarak nerede i\u015fledi\u011fini g\u00f6sterecek \u015fekilde g\u00f6r\u00fcnt\u00fclendi. Kaynak: http://www.aka.fi/en/about-us/media/press-releases/2017/new-avenue-for-anti-depressant-therapy-discovered/ Makale Referans: H Mohammad, F Marchisella, S Ortega-Martinez, P Hollos, K Eerola, E Komulainen, N Kulesskaya, E Freemantle, V Fagerholm, E Savontous, H Rauvala, B D Peterson, H van Praag, E T Coffey. JNK1 controls adult hippocampal neurogenesis and imposes cell-autonomous control of anxiety behaviour from the neurogenic niche. Molecular Psychiatry, 2016; DOI: 10.1038/mp.2016.203", "tags": ["Anksiyete (Kayg\u0131 bozuklu\u011fu)", "Depresyon (\u00c7\u00f6kertici bozukluk)", "duygular", "ila\u00e7lar (farmakoloji)", "tedavi y\u00f6ntemleri"]},
{"source": "bilimfili.com", "url": "https://bilimfili.com/zihin-kullanma-kilavuzu-5-yaraticilik/", "category": "psikoloji", "date": "31 Ocak 2017", "title": "Zihin Kullanma K\u0131lavuzu-5: Yarat\u0131c\u0131l\u0131k", "content": "Harry Potter\u2019\u0131n yarat\u0131c\u0131s\u0131 J.K. Rowling, bu fikrin\u00a0ilk olarak olduk\u00e7a ge\u00e7 kalm\u0131\u015f bir trendeyken akl\u0131na geldi\u011fini s\u00f6yl\u00fcyor. Her ne kadar daha az k\u00e2r edici olsa da, hepimiz benzer durumlar\u0131 ya\u015fam\u0131\u015f\u0131zd\u0131r. \u201cAha!\u201d tepkisini ortaya \u00e7\u0131karan b\u00f6ylesi anlarda beynimizde genellikle \u201cbir \u0131\u015f\u0131k \u00e7akar.\u201d Peki bu fikirler nereden gelir? Dahas\u0131 bu fikirleri akla getirebilmenin bir yolu var m\u0131d\u0131r? Drexel University\u2019den sinirbilimci John Kounios taraf\u0131ndan y\u00fcr\u00fct\u00fclen deneylerde, baz\u0131lar\u0131m\u0131z\u0131n neden milyonlar kazanan yazarlar olamay\u0131\u015f\u0131m\u0131z\u0131n sebebinin; baz\u0131 beyinlerin di\u011ferlerine k\u0131yasla yarat\u0131c\u0131l\u0131\u011f\u0131 daha iyi bir bi\u00e7imde ortaya \u00e7\u0131kar\u0131yor oldu\u011funu ortaya koyuyor. Daha yarat\u0131c\u0131 insanlar \u201caha!\u201d an\u0131ndan \u00f6nce g\u00f6rsel bilgiyi kapat\u0131rken, bu insanlar g\u00fcnl\u00fck ya\u015famdaki di\u011fer uyaranlara k\u0131yasla daha fazla g\u00f6rsel uyaran\u0131 beyine almaya yatk\u0131nd\u0131rlar. Bu insanlar, sokakta y\u00fcr\u00fcrken, mevcut olan bir\u00e7ok g\u00f6rsel \u00fczerinde \u00e7al\u0131\u015fma yatk\u0131nl\u0131\u011f\u0131ndad\u0131r, daha fazla bilgiyi beyinlerine yerle\u015ftirme e\u011filimindedir. Ancak ald\u0131klar\u0131 bilgi ve sentezler fikrin ortaya \u00e7\u0131kmas\u0131ndan y\u0131llar \u00f6nce bilin\u00e7siz bir i\u015flemenin \u00fcr\u00fcn\u00fc de olabilir. \u00d6te taraftan daha analitik d\u00fc\u015f\u00fcnen insanlar ise daha \u00e7ok dikkatleriyle odaklan\u0131rlar. Bu insanlar sokakta y\u00fcr\u00fcrken, etraflar\u0131nda ne olup bitti\u011fine dair dikkat kesilirler ve d\u00fc\u015f\u00fcncelere dal\u0131p gitmeme e\u011filimindedirler. \u0130nsanlar\u0131n \u00f6zel olarak bir \u015fey d\u00fc\u015f\u00fcnmedi\u011fi anlarda al\u0131nan EEG \u00f6l\u00e7\u00fcmleri, mant\u0131k yerine sezgilerini kullanan insanlar\u0131n temporal loblar\u0131ndaki sa\u011f hemisfer aktivitesinin do\u011fal olarak daha y\u00fcksek seviyelerde oldu\u011funu g\u00f6steriyor. Ara\u015ft\u0131rmac\u0131lar, beynin bu karakterinin kal\u0131tsal olabilece\u011fini, ancak daha az yarat\u0131c\u0131 ve daha fazla odaklanan bir beyine sahip olsan\u0131z bile, beyninizin yarat\u0131c\u0131 modunu aktif edebilece\u011finize dair ipu\u00e7lar\u0131n\u0131n oldu\u011funu ileri s\u00fcr\u00fcyor. Bunlardan ilki de, bilin\u00e7alt\u0131n\u0131n \u00e7al\u0131\u015fabilece\u011fi bir \u015feylerin olmas\u0131 i\u00e7in iyi bir bilgi deposu olu\u015fturma noktas\u0131nda zemin haz\u0131rlanmal\u0131d\u0131r. Subliminal \u00f6\u011frenme \u00fczerine yap\u0131lan \u00e7al\u0131\u015fmalar; bilginin herhangi bir bilin\u00e7li \u00e7aba harcamadan beyine sokulmas\u0131n\u0131n g\u00fc\u00e7l\u00fc bir etki olu\u015fturmad\u0131\u011f\u0131n\u0131 g\u00f6steriyor. Dolay\u0131s\u0131yla b\u00fct\u00fcn ger\u00e7ekler beyinde g\u00fcvenli bir bi\u00e7imde depolanana kadar problemin b\u00fct\u00fcn detaylar\u0131na y\u00f6nelik dikkatli bir odaklanman\u0131n gerekti\u011fini s\u00f6ylemeliyiz. Bu a\u015famada da, odaklanmay\u0131 g\u00fc\u00e7lendirecek her \u015fey, \u2014\u00f6rne\u011fin, biraz kafein\u2014 size yard\u0131mc\u0131 olacakt\u0131r. Bunu hallettikten sonra, art\u0131k tamamen rahatlaman\u0131z\u0131 sa\u011flayacak tamamen farkl\u0131 bir \u015fey yap\u0131n. \u00d6rne\u011fin sevimli kedi videolar\u0131 izleyerek modunuzu y\u00fckseltebilirsiniz. Komedi ya da\u00a0gerilim filmleri izleyen insanlar \u00fczerinde yap\u0131lan \u00e7al\u0131\u015fmalar, insanlar\u0131n rahatlam\u0131\u015f ve mutlu bir duygu durum haline sahip olduklar\u0131 hallerinin gergin hallerine k\u0131yasla yeni fikirler \u00fcretmeye daha yatk\u0131n olduklar\u0131n\u0131 ortaya koyuyor. Bunun yan\u0131 s\u0131ra, beynin yeterli bir odaklanma i\u00e7in fazlas\u0131yla yorgun oldu\u011fu anlarda, yeni fikirler d\u00fc\u015f\u00fcnmeye \u00e7al\u0131\u015fmak daha etkilidir. 2011 y\u0131l\u0131nda yap\u0131lan bir ara\u015ft\u0131rma, g\u00fcnd\u00fcz saatlerinde \u00e7al\u0131\u015fan insanlar\u0131n en yarat\u0131c\u0131 fikirlerini gece saatlerinde buldu\u011funu, buna kar\u015f\u0131n geceleri \u00e7al\u0131\u015fan insanlar\u0131n ise sabaha yak\u0131n saatlerde daha yarat\u0131c\u0131 fikirler buldu\u011funu ortaya koyuyor. \u00d6nemli bir teslim tarihi (deadline) yakla\u015f\u0131yorken, mental yorgunluk hali, mental olarak rahatlam\u0131\u015f bir halden daha ger\u00e7ek\u00e7i bir zihin hali olabilir. Fakat, yine de akl\u0131n\u0131za bir fikir gelmiyorsa, bir g\u00fcn daha beklemek iyi bir fikre ula\u015fman\u0131z\u0131 m\u00fcmk\u00fcn hale getirebilir. Sa\u011f temporal aktivitenin g\u00fc\u00e7lendirildi\u011fi ve soldaki aktivitenin bast\u0131r\u0131ld\u0131\u011f\u0131 beyin uyar\u0131m \u00e7al\u0131\u015fmalar\u0131, problem \u00e7\u00f6zme oran\u0131n\u0131n %40 oran\u0131nda artt\u0131r\u0131labildi\u011fini g\u00f6steriyor. Bili\u015fsel de\u011fi\u015fimin nerede meydana geldi\u011fini g\u00f6steren n\u00f6ro-g\u00f6r\u00fcnt\u00fclemeye ve bili\u015fsel de\u011fi\u015fimin ne zaman ortaya \u00e7\u0131kt\u0131\u011f\u0131n\u0131 g\u00f6steren elektrofizyolojik tekniklerin geli\u015fimine kadar, bilim insanlar\u0131; beynin, yarat\u0131c\u0131 kavray\u0131\u015f\u0131n ortaya \u00e7\u0131kt\u0131\u011f\u0131 seviyeye ge\u00e7ti\u011finde tam olarak ne oldu\u011funu g\u00f6zlemleyemiyorlard\u0131. Beyin g\u00f6r\u00fcnt\u00fcleme tekniklerinin geli\u015fmedi\u011fi d\u00f6nemlerde; ara\u015ft\u0131rmac\u0131lar, mental s\u00fcrecin, yava\u015f yava\u015f de\u011fi\u015fti\u011fini d\u00fc\u015f\u00fcn\u00fcyorlard\u0131. Oysa beynimiz daima \u00e7al\u0131\u015f\u0131yor, bilgiyi al\u0131yor ve i\u015fliyor, fakat ayd\u0131nlanmay\u0131 yaratan bilginin de\u011fi\u015fimi yava\u015f yava\u015f ger\u00e7ekle\u015fmiyor. Bu durum herhangi bir anda ani bir aktivite canlanmas\u0131yla ortaya \u00e7\u0131k\u0131yor. \u00d6te yandan beyinde \u00e7\u00f6z\u00fcme dair g\u00f6r\u00fcnt\u00fcleri art\u0131rmak isteyen insanlara daha uyku uyumalar\u0131 \u00f6nerisinde bulunabiliriz. Uyku an\u0131nda, haf\u0131zan\u0131n g\u00fc\u00e7lendirilmesi s\u00fcreci ba\u015flar. Gizli detaylar\u0131n ya da d\u00fc\u015f\u00fcnceler\u00a0aras\u0131ndaki a\u00e7\u0131k olmayan ba\u011flant\u0131lar\u0131n ortaya \u00e7\u0131kar\u0131lmas\u0131yla haf\u0131zalar yeniden \u015fekillendirilir. Dolay\u0131s\u0131yla daha fazla uyku, kavray\u0131\u015f\u0131n artmas\u0131na sebep olabilir. Devam edecek\u2026", "tags": ["beyin", "yarat\u0131c\u0131l\u0131k"]},
{"source": "bilimfili.com", "url": "https://bilimfili.com/zihin-kullanma-klavuzu-2-mantikli-ve-akilci-dusunce/", "category": "psikoloji", "date": "10 Ocak 2017", "title": "Zihin Kullanma K\u0131lavuzu-2: Mant\u0131kl\u0131 ve Ak\u0131lc\u0131 D\u00fc\u015f\u00fcnce", "content": "[miptheme_spacer height=\u201d10\u2033] [miptheme_spacer height=\u201d5\u2033] Kendimizi ak\u0131lc\u0131 ve mant\u0131kl\u0131 canl\u0131lar olarak d\u00fc\u015f\u00fcnmek ho\u015fumuza gider. Ve evet ak\u0131lc\u0131 ve mant\u0131kl\u0131 canl\u0131lar olabiliriz, fakat bunun i\u00e7in\u00a0biraz \u00e7aba g\u00f6stermemiz gerekir. Mant\u0131ksal d\u00fc\u015f\u00fcnce,\u00a0mant\u0131k kurallar\u0131n\u0131 kullanarak bilgi \u00fczerinde a\u015famal\u0131 i\u015flemler ger\u00e7ekle\u015ftiren bir mikro i\u015flemci gibi davranmam\u0131z\u0131 gerektirir. Bu durum ne yaz\u0131k ki pek \u00e7ok insana do\u011fal olarak gelen bir \u015fey de\u011fildir, \u00f6\u011frenmek i\u00e7in d\u0131\u015far\u0131dan bir y\u00f6nergeye, usta olmak i\u00e7in de uzun bir e\u011fitime ihtiyac\u0131m\u0131z vard\u0131r. Bunlar\u0131 sa\u011flam\u0131\u015f olsak bile, yine de tamamen mant\u0131kl\u0131 bir perspektifi s\u00fcrd\u00fcrebilmek i\u00e7in \u00e7abalamaya devam etmemiz gerekir. Pop\u00fcler bilgeli\u011fin \u00f6ne s\u00fcrd\u00fc\u011f\u00fc bir esas vard\u0131r; \u201csol beyin, mant\u0131k demektir.\u201d Beyin g\u00f6r\u00fcnt\u00fcleme \u00e7al\u0131\u015fmalar\u0131, mant\u0131ksal d\u00fc\u015f\u00fcnce s\u00fcre\u00e7leri i\u00e7in sol prefrontal kortekse ihtiya\u00e7 oldu\u011funu ve \u00e7o\u011fu zaman da sa\u011f taraftan girdiye ihtiya\u00e7 duyulmad\u0131\u011f\u0131n\u0131 ortaya koyuyor. Fakat, mant\u0131ksal d\u00fc\u015f\u00fcnce ve inan\u00e7lar aras\u0131nda \u00e7eli\u015fkiler s\u00f6z konusu oldu\u011funda, prefrontal korteksin sa\u011f k\u0131sm\u0131 kar\u0131\u015f\u0131kl\u0131\u011f\u0131 gidermek i\u00e7in devreye girer. Ve ne yaz\u0131k ki bu sava\u015fta sa\u011f lob her zaman kazan\u0131r. Yap\u0131lan ara\u015ft\u0131rmalar, mevcut inan\u0131\u015flar\u0131n yeni bilgilerle \u00e7eli\u015fkiye d\u00fc\u015ft\u00fc\u011f\u00fc yerde, beynimizin inan\u00e7lar\u0131 d\u00fczeltmek yerine mevcut inan\u00e7lar\u0131n\u0131 koruma e\u011filimi g\u00f6sterdi\u011fini ortaya koyuyor. Bir di\u011fer s\u00fcrpriz ise, pop\u00fcler bilgeli\u011fin aksine, duygular, mutlaka ak\u0131lc\u0131l\u0131\u011f\u0131n d\u00fc\u015fman\u0131 de\u011fildir. Yap\u0131lan ara\u015ft\u0131rmalar, prefrontal b\u00f6lgenin duygular\u0131 i\u015flemekten sorumlu b\u00f6lgesinde hasar meydana gelmi\u015f ki\u015filerin,\u00a0\u00f6zellikle de her iki se\u00e7ene\u011fin de mant\u0131kl\u0131 bir avantaj\u0131 olmad\u0131\u011f\u0131nda karar vermekte g\u00fc\u00e7l\u00fck \u00e7ektiklerini ortaya koyuyor. Bu y\u00fczden,\u00a0\u00f6zellikle mant\u0131ksal olmayan kararlar hakk\u0131ndaki duygular\u0131m\u0131z\u0131 kucaklamak, asl\u0131nda daha ak\u0131lc\u0131 se\u00e7imler yapmam\u0131za yard\u0131mc\u0131 olabilir. Ancak her zaman de\u011fil; y\u00fcr\u00fct\u00fclen di\u011fer \u00e7al\u0131\u015fmalar, g\u00fc\u00e7l\u00fc duygular\u0131n, \u00f6zellikle sevdi\u011fimiz insanlar\u0131 ilgilendirdi\u011fi durumlarda ak\u0131lc\u0131 kararlar vermeye m\u00fcdahale edebildi\u011fini g\u00f6stermi\u015ftir. \u0130nan\u00e7 ve duygu rol\u00fcn\u00fcn bir de\u011ferlendirilmesinin yan\u0131 s\u0131ra daha mant\u0131kl\u0131 hale gelebilmek i\u00e7in yapabilece\u011fimiz bir \u015fey var m\u0131? York University\u2019den bili\u015fsel psikolog Vinod Goel\u2019e g\u00f6re, beynin bir uyar\u0131lma bi\u00e7imi bir g\u00fcn bu konuda bizlere yard\u0131mc\u0131 olabilir. Goel; beyin stim\u00fclasyon tekniklerinin, ak\u0131l y\u00fcr\u00fctmeyi geli\u015ftirmeye y\u00f6nelik bir yol \u00f6nerebilece\u011fini s\u00f6yl\u00fcyor. Zaten, yarat\u0131c\u0131 d\u00fc\u015f\u00fcnceyi geli\u015ftirmek i\u00e7in benzer beyin stim\u00fclasyon teknikleri kullan\u0131l\u0131yor. Ayn\u0131 y\u00f6ntem mant\u0131ksal ak\u0131l y\u00fcr\u00fctme yetilerimizi geli\u015ftirmek i\u00e7in de kullan\u0131labilir. Ancak yine de bu durum i\u00e7in bir k\u0131sayol yok. Y\u00fcr\u00fct\u00fclen g\u00fcncel \u00e7al\u0131\u015fmalar, hukuk e\u011fitiminin bir par\u00e7as\u0131 olan rasyonel d\u00fc\u015f\u00fcnceyle ilgili birka\u00e7 ayl\u0131k e\u011fitim, \u00f6n ve parietal loblar aras\u0131ndaki ba\u011flant\u0131 say\u0131s\u0131n\u0131 ve iki hemisfer aras\u0131ndaki ba\u011flant\u0131 say\u0131s\u0131n\u0131 artt\u0131rd\u0131\u011f\u0131n\u0131 g\u00f6steriyor. Fakat ne var ki;\u00a0d\u00fczenli uygulama olmadan bu etki, ders bittikten birka\u00e7 ay sonra neredeyse tamamen kaybolabiliyor. [miptheme_spacer height=\u201d10\u2033] [miptheme_spacer height=\u201d5\u2033]", "tags": ["beyin", "d\u00fc\u015f\u00fcnceler", "duygular", "inan\u00e7lar", "insan davran\u0131\u015flar\u0131 (davran\u0131\u015f bilimleri)", "mant\u0131k"]},
{"source": "bilimfili.com", "url": "https://bilimfili.com/gercek-hayattaki-psikopatlar-ortalama-alti-bir-zekaya-sahip/", "category": "psikoloji", "date": "22 Ocak 2017", "title": "Ger\u00e7ek Hayattaki Psikopatlar Ortalama Alt\u0131 Bir Zek\u00e2ya Sahip", "content": "Manip\u00fclatif, d\u00fcr\u00fcst olmayan ve empati yoksunu\u2026 Bir psikopat\u0131 tan\u0131mlayan \u00f6zellikler pek ho\u015f s\u00f6zc\u00fcklerle ifade edilmez. Fakat, filmlerde izlediklerimizin genellikle inan\u0131lmaz derecede zeki olduklar\u0131n\u0131 g\u00f6r\u00fcyoruz. Ger\u00e7ekte ise, psikopatlar genellikle ortalama alt\u0131 bir zek\u00e2ya sahip. Hayat\u0131n\u0131z\u0131n bir noktas\u0131nda muhtemelen bir psikopatla tan\u0131\u015fm\u0131\u015fs\u0131n\u0131zd\u0131r. Bir ki\u015finin psikopat olarak tan\u0131mlanabilmesi i\u00e7in, hissizlik, d\u00fcrt\u00fcsellik, agresyon ve ihti\u015fam hissi gibi psikopatik \u00f6zellikleri i\u00e7eren bir testte belirli bir puana sahip olmas\u0131 gerekir. \u00d6te yandan, psikopatlar\u0131n tamam\u0131 yasalar\u0131 \u00e7i\u011fneyen ya da birilerine zarar veren ki\u015filerden olu\u015fmaz, ancak bu durumlar\u0131 ger\u00e7ekle\u015ftirme ihtimalleri olduk\u00e7a y\u00fcksektir. Pek \u00e7ok psikopat olduk\u00e7a manip\u00fclatif ve \u201cb\u00fcy\u00fcleyici\u201d oldu\u011fundan, insanlar bu ki\u015filerin ortalama \u00fcst\u00fc bir zek\u00e2ya sahip olduklar\u0131n\u0131 d\u00fc\u015f\u00fcn\u00fcr. Pek \u00e7ok insan Kuzular\u0131n Sessizli\u011fi kitab\u0131 ve filmindeki seri katil Hannibal Lecter karakterini bilir. Hannibal Lecter, olduk\u00e7a b\u00fcy\u00fcleyici bir zek\u00e2ya sahip kurgu bir karakterdir. Fakat, psikologlar, psikopatlar\u0131n genellikle d\u00fcrt\u00fcsel, yasalarla uyumlu, genellikle kendilerine zarar veren bireyler oldu\u011funu ileri s\u00fcr\u00fcyor. Bu d\u00fc\u015f\u00fcnceden yola \u00e7\u0131k\u0131nca da pek de zeki olduklar\u0131n\u0131 s\u00f6yleyemiyoruz. Bu durumu ara\u015ft\u0131rmak i\u00e7in,\u00a0St Louis University\u2019den ara\u015ft\u0131rmac\u0131lar bir \u00e7al\u0131\u015fma y\u00fcr\u00fctt\u00fcler ve zek\u00e2 ve psikopati \u00fczerine yay\u0131mlanm\u0131\u015f 187 ara\u015ft\u0131rman\u0131n sonu\u00e7lar\u0131n\u0131 analiz ettiler. Analiz edilen \u00e7al\u0131\u015fmalar, hapishanelerdeki psikopatlar \u00fczerinde y\u00fcr\u00fct\u00fclen ara\u015ft\u0131rmalardan tutun da, son derece iyi bir kariyer sahibi olan psikopatlar \u00fczerinde y\u00fcr\u00fct\u00fclen ara\u015ft\u0131rmalara kadar farkl\u0131 kat\u0131l\u0131mc\u0131 gruplar\u0131n\u0131n oldu\u011fu\u00a0\u00e7al\u0131\u015fmalar\u0131 i\u00e7eriyor. Ara\u015ft\u0131rmalar\u0131n analiz edilmesinin yan\u0131 s\u0131ra bir dizi zek\u00e2 \u00f6l\u00e7\u00fcmlerini de i\u00e7eren incelemeler yap\u0131ld\u0131. Yap\u0131lan \u00e7al\u0131\u015fmalar neticesinde, ara\u015ft\u0131rmac\u0131lar; psikopatlar\u0131n psikopatik \u00f6zellik g\u00f6stermeyen insanlardan daha zeki olduklar\u0131na dair herhangi bir bulgu elde edemediler. Hatta, aradaki ili\u015fkinin tam tersi oldu\u011fu g\u00f6r\u00fcld\u00fc. Psikopatlar, zek\u00e2 testlerinde g\u00f6zle g\u00f6r\u00fcl\u00fcr seviyede d\u00fc\u015f\u00fck skor elde etti. Iowa State University\u2019den ara\u015ft\u0131rmac\u0131lar\u0131n y\u00fcr\u00fctt\u00fc\u011f\u00fc \u00e7al\u0131\u015fmaya g\u00f6re ise, psikopatlar\u0131n okulda ba\u015far\u0131s\u0131z bireyler oldu\u011fu g\u00f6r\u00fcld\u00fc. Yap\u0131lan ara\u015ft\u0131rmalarda, bu ki\u015filerin oturup kitap okumay\u0131 sevmeyen bireyler oldu\u011fu, nihayetinde de madde ba\u011f\u0131ml\u0131s\u0131 olduklar\u0131 belirtiliyor. Yap\u0131lan r\u00f6portajlar sonucunda, psikopatlar\u0131n son derece belirsiz ve \u00e7ok fazla k\u00fcf\u00fcr eden bireyler oldu\u011fu, kaba ve agresif bir konu\u015fma bi\u00e7imi geli\u015ftirdiklerine de\u011finiliyor. Y\u00fcr\u00fct\u00fclen \u00e7al\u0131\u015fmalar, psikopatinin nas\u0131l \u00e7al\u0131\u015ft\u0131\u011f\u0131na dair kavray\u0131\u015f\u0131 geli\u015ftirebilir ve tedavi edilip edilemeyeceklerine dair\u00a0yollar\u0131n geli\u015ftirilmesine olanak sunabilir. Psikopatlar genellikle tedavi edilemez olarak tan\u0131mlan\u0131r ve hapsedilenlerin \u00e7o\u011fu da tekrar bu davran\u0131\u015flar\u0131n\u0131 s\u00fcrd\u00fcrmeye devam eder. Psikopati ise, psikoterapilere uygun de\u011fildir. Dolay\u0131s\u0131yla, psikopati hakk\u0131ndaki kavray\u0131\u015f\u0131m\u0131z geli\u015ftik\u00e7e, rehabilitasyonlar\u0131na ve tedavilerine dair yeni y\u00f6ntemler geli\u015ftirilebilir. Kaynak ve \u0130leri Okuma:\n\u2014bioRxiv. http://biorxiv.org/content/early/2017/01/17/100693.1\n\u2013Hamzelou, J. \u201cBrain scans suggest psychopaths could be treated.\u201d https://www.newscientist.com/article/mg21028073-200-brain-scans-suggest-psychopaths-could-be-treated/\n\u2013Murphy, S. \u201cThe man who gets into the minds of psychopaths.\u201d https://www.newscientist.com/article/mg20928001-300-the-man-who-gets-into-the-minds-of-psychopaths/\n\u2013Hamzelou, J. \u201cReal-life psychopaths actually have below-average intelligence.\u201d https://www.newscientist.com/article/2118547-real-life-psychopaths-actually-have-below-average-intelligence/", "tags": ["zihinsel hastal\u0131klar (psikopatoloji)"]},
{"source": "bilimfili.com", "url": "https://bilimfili.com/bilime-supheli-yaklasmanin-tohumlari-yalan-haberler/", "category": "psikoloji", "date": "24 Ocak 2017", "title": "Bilime \u015e\u00fcpheli Yakla\u015fman\u0131n Tohumlar\u0131: Yalan Haberler", "content": "Son zamanlar\u0131n en b\u00fcy\u00fck k\u00fclt\u00fcrel kaymalardan birisini yalan haberlerin y\u00fckseli\u015fi olu\u015fturuyor. Ard\u0131nda herhangi bir delil ya da kan\u0131t bar\u0131nd\u0131rmayan \u00e7ok\u00e7a iddia (d\u00fcnya d\u00fczd\u00fcr gibi), bilimsel anlamda delillerle desteklenmi\u015f pek \u00e7ok ger\u00e7ek (iklim de\u011fi\u015fimi gibi) ile yar\u0131\u015ft\u0131r\u0131l\u0131r duruma getirildi. Ayd\u0131nlanma kar\u015f\u0131t\u0131 hareket olarak nitelendirilen bu \u201ctrend\u201de dair kimin veya neyin su\u00e7lanmas\u0131 gerekti\u011fi konusunda ise fazlas\u0131ya belirsizlik s\u00f6z konusu. Peki insanlar\u0131n bilimsel ger\u00e7ekleri reddetmelerine neden olabilen bu iddialar\u0131n ortaya at\u0131lma gerek\u00e7eleri ne olabilir? Bir grup psikolog bu duruma dair baz\u0131 kilit nedenleri belirlemeyi ba\u015fard\u0131 ve durumun ki\u015filerin ne kadar e\u011fitimli olduklar\u0131 ya da zek\u00e2 d\u00fczeyleriyle alakal\u0131 olmad\u0131\u011f\u0131 g\u00f6r\u00fcld\u00fc. Esasen, ara\u015ft\u0131rmac\u0131lar, iklim de\u011fi\u015fimi, a\u015f\u0131 g\u00fcvenli\u011fi ve evrim gibi bilimsel fikir birli\u011finin oldu\u011fu konular\u0131 reddeden insanlar\u0131n genellikle en az iyi e\u011fitimli insanlar\u0131n bilime g\u00f6sterdi\u011fi ilgi kadar ilgi g\u00f6sterdi\u011fini ileri s\u00fcr\u00fcyorlar. Sorun ise \u015fu; konu, ger\u00e7ekler oldu\u011funda, insanlar, bir bilimciden ziyade daha \u00e7ok bir avukat gibi d\u00fc\u015f\u00fcn\u00fcyorlar. Yani, hali haz\u0131rda do\u011fru oldu\u011funa inand\u0131klar\u0131 \u015feyleri destekleyecek veri aray\u0131\u015f\u0131na giri\u015fiyorlar. Bu y\u00fczden birisi, evrimin ger\u00e7ek olmad\u0131\u011f\u0131n\u0131 d\u00fc\u015f\u00fcn\u00fcyorsa, bu ki\u015fi evrimin bir ger\u00e7ek oldu\u011fu sonucunu ortaya koyan binlerce ara\u015ft\u0131rmay\u0131 reddecektir, fakat, evrime dair \u015f\u00fcpheyle yakla\u015fan ve belki bilim camias\u0131nda olduk\u00e7a tart\u0131\u015f\u0131lan bir tane \u00e7al\u0131\u015fma bulursa b\u00fct\u00fcn dayana\u011f\u0131n\u0131 buras\u0131 yapacakt\u0131r. Bu durum ayn\u0131 zamanda da bili\u015fsel \u00f6n yarg\u0131 olarak bilinir. University of Oregon\u2019dan ara\u015ft\u0131rmac\u0131lar; insanlar\u0131n, ger\u00e7eklerden ka\u00e7malar\u0131n\u0131n bir sebebinin; dini inan\u0131\u015flar\u0131n\u0131, politik inan\u0131\u015flar\u0131n\u0131 ve hatta basit ki\u015fisel inan\u0131\u015flar\u0131n\u0131 bile i\u00e7eren b\u00fct\u00fcn inan\u00e7 t\u00fcrlerini korumak maksad\u0131 ta\u015f\u0131d\u0131\u011f\u0131n\u0131 ileri s\u00fcr\u00fcyor. Yani, Evrim Teorisi\u2019ne \u015f\u00fcphe ile yakla\u015fan insanlar\u0131n, bu yakla\u015f\u0131mlar\u0131n\u0131n teorinin dini inan\u00e7lar\u0131n\u0131 sarsmas\u0131 ger\u00e7ekli\u011fine dayand\u0131\u011f\u0131n\u0131 s\u00f6yleyebiliyoruz. \u0130nsanlar, ger\u00e7ekleri, e\u011fer ki kendi d\u00fc\u015f\u00fcncelerini destekliyorsa daha \u00e7ok ge\u00e7erli g\u00f6rme e\u011filimindedir.\u00a0Fakat, ger\u00e7ekler d\u00fc\u015f\u00fcncelerine ya da inan\u00e7lar\u0131na kar\u015f\u0131 geliyorsa, bu ger\u00e7ekleri yaln\u0131zca reddetmekle kalmazlar ayn\u0131 zamanda da bu ger\u00e7eklerin ge\u00e7erli olmad\u0131\u011f\u0131n\u0131 iddia etme yolunu se\u00e7erler. Bu sonu\u00e7, bir dizi r\u00f6portaja ve konu ile alakal\u0131 yap\u0131lan meta-analiz \u00e7al\u0131\u015fmalar\u0131na dayan\u0131yor. Sonu\u00e7lar, San Antonio\u2019daki \u00a0Society for Personality and Social Psychology\u2019nin y\u0131ll\u0131k sempozyumunda sunuldu. Ara\u015ft\u0131rmac\u0131lar, \u00e7al\u0131\u015fmalar\u0131n\u0131 hen\u00fcz yay\u0131nlamad\u0131lar, fakat sonu\u00e7lar, belirli bir konu \u00fczerinde basit\u00e7e delillere ve verilere odaklanman\u0131n bir ki\u015finin d\u00fc\u015f\u00fcncesini de\u011fi\u015ftirmek i\u00e7in yeterli olmad\u0131\u011f\u0131n\u0131, hatta ki\u015finin kendi \u201cger\u00e7eklerini\u201d kar\u015f\u0131 atak olarak sunma e\u011filimini ortaya \u00e7\u0131kard\u0131\u011f\u0131n\u0131 g\u00f6steriyor. Ancak ne var ki; iklim de\u011fi\u015fiminden tutun da, n\u00fckleer enerji g\u00fcvenli\u011fine ve silah kontrol yasalar\u0131na kadar toplumsal riskler s\u00f6z konusu oldu\u011funda her iki taraf da\u00a0(bilimsel ger\u00e7ekleri kabul eden ve bilimsel ger\u00e7ekleri reddeden) bilimin raf\u0131na ba\u015fvurabiliyor. Peki bilime dair bu reddedi\u015fin nedeni nedir? Sorunun b\u00fcy\u00fck bir k\u0131sm\u0131, insanlar\u0131n bilimsel sonu\u00e7lar\u0131 politik ya da sosyal yarg\u0131lar\u0131ndan yola \u00e7\u0131karak de\u011ferlendirmesinden kaynaklan\u0131yor. Yale University\u2019den ara\u015ft\u0131rmac\u0131lar\u0131n y\u00fcr\u00fctt\u00fc\u011f\u00fc bir \u00e7al\u0131\u015fmada, s\u00f6z konusu bilim oldu\u011funda insanlar\u0131n daima kendi inan\u0131\u015flar\u0131na uygun ger\u00e7ekleri se\u00e7melerinin asl\u0131nda yeni bir \u015fey olmad\u0131\u011f\u0131 ortaya konuluyor. Fakat bu durum, ge\u00e7mi\u015fte pek bir problem te\u015fkil etmemi\u015f, \u00e7\u00fcnk\u00fc bilimsel bulgular politik ve k\u00fclt\u00fcrel liderler taraf\u0131ndan genellikle kabul g\u00f6rm\u00fc\u015ft\u00fcr. Ara\u015ft\u0131rmac\u0131lara g\u00f6re, \u015fimdi ise, bilimsel ger\u00e7ekler k\u00fclt\u00fcrel \u00fcst\u00fcnl\u00fck i\u00e7in bir silah olarak kullan\u0131lmaya \u00e7al\u0131\u015f\u0131l\u0131yor, bunun sonucu olarak da \u201ckirli bir bilim ileti\u015fimi\u201d ortaya \u00e7\u0131k\u0131yor. Peki bu durumu nas\u0131l daha iyiye ta\u015f\u0131yabiliriz? \u0130nsanlar\u0131n y\u00fczeysel tutumlar\u0131n\u0131 do\u011frudan reddetmek yerine, vermek istedi\u011finiz mesaj\u0131 onlar\u0131n motivasyonlar\u0131na paralel olacak \u015fekilde d\u00fczenleyin. Bir probleme yakla\u015f\u0131rken, do\u011fal d\u00fc\u015f\u00fcnce sistemati\u011fimiz gere\u011fi bili\u015fsel s\u00fcreci i\u015fletmede olduk\u00e7a cimri davran\u0131r\u0131z. Bu durumu, psikologlar; h\u0131zl\u0131, s\u0131k g\u00f6r\u00fclen, duygusal, bilin\u00e7alt\u0131na dayal\u0131 otomatik ve sezgisel i\u015flemlerin oldu\u011fu \u00e7ok yorucu olmayan tip-1 d\u00fc\u015f\u00fcn\u00fc\u015f \u00a0olarak tan\u0131ml\u0131yor. Buna kar\u015f\u0131n tip-2 d\u00fc\u015f\u00fcn\u00fc\u015f ise; daha yava\u015f, \u00e7aba gerektiren, s\u0131k g\u00f6r\u00fclmeyen, mant\u0131kl\u0131, hesaplamac\u0131 ve daha \u00e7ok \u00e7evredeki ipu\u00e7lar\u0131n\u0131 g\u00f6z \u00f6n\u00fcne alan d\u00fc\u015f\u00fcnce bi\u00e7imidir. \u0130nsanlarda tip-1 d\u00fc\u015f\u00fcn\u00fc\u015f bi\u00e7iminin do\u011fal olarak var olmas\u0131 evrimsel a\u00e7\u0131dan mant\u0131kl\u0131d\u0131r. \u00c7\u00fcnk\u00fc, e\u011fer bir sorunu basit bir bi\u00e7imde \u00e7\u00f6zebilirsek, di\u011fer g\u00f6revlerin \u00fcstesinden gelmek i\u00e7in ekstra mental kapasite biriktirmi\u015f oluruz. \u00a0Fakat ortaya \u015f\u00f6yle bir sorun \u00e7\u0131k\u0131yor: Peki ya basit ipu\u00e7lar\u0131 yetersiz kald\u0131\u011f\u0131nda ya da elimizdeki ipu\u00e7lar\u0131 b\u00fcy\u00fck oranda karma\u015f\u0131k oldu\u011funda ne yapaca\u011f\u0131z? \u0130\u015fte, herhangi bir insan bilimsel verilerden ya da istatistiklerden ziyade bir ba\u015fkas\u0131n\u0131n ki\u015fisel d\u00fc\u015f\u00fcncesine inanmay\u0131 se\u00e7ti\u011finde bu tarz bir \u00e7eli\u015fki ortaya \u00e7\u0131kabiliyor. \u0130nsanlar; ki\u015fisel bir d\u00fc\u015f\u00fcnceyi de\u011ferlendirirken, otomatik bir bi\u00e7imde; beynimizin evrimsel olarak sosyal etkile\u015fimi ve akran ba\u011flar\u0131n\u0131 destekleyen eski b\u00f6lgelerini devreye sokar. Fakat bilimsel delilleri anlayabilmek ise; daha karma\u015f\u0131k, mant\u0131kl\u0131 ve zor olan tip-2 d\u00fc\u015f\u00fcn\u00fc\u015f bi\u00e7imini gerektiren evrimsel olarak daha yeni bir ba\u015far\u0131d\u0131r. Anti-ayd\u0131nlanmac\u0131 bu hareketi, basite almak ya da g\u00f6rmezden gelmek ne yaz\u0131k ki son derece korkun\u00e7 senaryolar\u0131n ger\u00e7ekle\u015fmesine sebep olabilir. Bu noktada da, bilim yay\u0131nc\u0131l\u0131\u011f\u0131 ve bilimsel habercilik kritik rol \u00fcstleniyor. Bilimsel bilgiyi yayma gayesi ta\u015f\u0131yan platformlar, toplumsal mitlerin yay\u0131lmas\u0131 ve geni\u015f kitlelerce kabul g\u00f6rmesinin \u00f6n\u00fcne set \u00e7ekebilecek potansiyeli ve \u2013s\u0131n\u0131rl\u0131 olsa da\u2013 g\u00fcc\u00fc ellerinde bulunduruyorlar.", "tags": ["bilim habercili\u011fi", "hukuk", "sahte haber", "yalanc\u0131l\u0131k"]},
{"source": "bilimfili.com", "url": "https://bilimfili.com/beyindeki-bozukluklardan-kaynaklanan-9-garip-deluzyon-deneyimi/", "category": "psikoloji", "date": "24 Ocak 2017", "title": "Beyindeki Bozukluklardan Kaynaklanan 9 Garip Del\u00fczyon Deneyimi", "content": "Kad\u0131n bir y\u0131lana d\u00f6n\u00fc\u015f\u00fcyor. Bir adam, cam g\u00f6vdesinin k\u0131r\u0131laca\u011f\u0131 korkusuyla saatlerce hareketsiz oturuyor. Bir ba\u015fka kad\u0131n, kendisini \u00f6ld\u00fcremeyece\u011fini \u00e7\u00fcnk\u00fc zaten \u00f6l\u00fc oldu\u011funa inan\u0131yor. B\u00fct\u00fcn bu insanlar bir zamanlar ya\u015fad\u0131 ve hepsi de del\u00fczyonlar\u0131n s\u00fcrrealli\u011fine esir d\u00fc\u015ft\u00fcler. Hal\u00fcsinasyonlar\u0131 olu\u015fturan bozuk alg\u0131lar\u0131n aksine, del\u00fczyonlar, inan\u00e7larla karakterize edilir. 1913 y\u0131l\u0131nda, psikiyatrist ve filozof Karl Jaspers, bir inanc\u0131n del\u00fczyon (sanr\u0131) olarak tan\u0131mlanabilmesi i\u00e7in \u00fc\u00e7 kriter tan\u0131mlad\u0131. Genel Psikopatoloji kitab\u0131nda da beirtti\u011fi \u00fczere, kriterler aras\u0131nda, kesinlik, d\u00fczeltilmezlik ve imkans\u0131zl\u0131k vard\u0131r. Bir ba\u015fka deyi\u015fle, del\u00fczyonlar\u0131 olan insanlar, aksini g\u00f6steren ne kadar fazla kan\u0131t olursa olsun mant\u0131ks\u0131z inan\u00e7lar\u0131na s\u0131k\u0131 bir bi\u00e7imde sar\u0131l\u0131rlar. Del\u00fczyonlar, genellikle bunama (demans), beyin hasarlar\u0131 ya da di\u011fer psikiyatrik ya da n\u00f6rolojik vakalarla ili\u015fkilendirilir ve psikotik depresyon, bipolar bozuklu\u011fun manik ataklar\u0131, \u015fizofreni gibi psikotik bozukluklar\u0131n tan\u0131s\u0131nda \u00f6nem sahibidir. Bu sars\u0131lmaz inan\u0131\u015flar bazen son derece garip bir bi\u00e7imde spesifik olabilirler. Pek \u00e7ok del\u00fczyon, son derece nadirdir ve bilim insanlar\u0131, hakk\u0131nda \u00e7ok fazla bilgi sahibi de\u011fildir, fakat bazen bu garip yanl\u0131\u015f sanr\u0131lar beyin hakk\u0131nda daha fazla \u015fey \u00f6\u011frenebilmemize olanak sunar. \u0130\u015fte son derece garip ve bir o kadar da t\u00fcyler \u00fcrpertici 9 del\u00fczyon deneyimi.  Hayali yat\u0131l\u0131 del\u00fczyonu olan insanlar, bu hayali ziyaret\u00e7ilerinden ho\u015flanmazlar ve onlara g\u00f6re, bu misafirler \u00e7ok fazla g\u00fcr\u00fclt\u00fc yapar, evdeki yemekleri yer ve g\u00fcnl\u00fck rutinleri ayr\u0131nt\u0131l\u0131 bir bi\u00e7imde takip ederler.  Hollandal\u0131 psikiyatrist, Andy Lameijn, cam del\u00fczyonuna dair, bacaklar\u0131n\u0131n ve s\u0131rt\u0131n\u0131n camdan yap\u0131ld\u0131\u011f\u0131n\u0131 iddia eden bir kad\u0131n da dahil olmak \u00fczere 19. ve 20. y\u00fczy\u0131ldan raporlar aktarmaktad\u0131r. Hatta bir hastas\u0131n\u0131n, kendisinin tamamen camdan yap\u0131ld\u0131\u011f\u0131na fazlas\u0131yla ikna oldu\u011fu ve seanslar\u0131 s\u0131ras\u0131nda hastas\u0131n\u0131n \u201cBuraday\u0131m. Ve burada de\u011filim. T\u0131pk\u0131 penceredeki bir cam gibi.\u201d\u00a0c\u00fcmleleri kurdu\u011fu g\u00f6r\u00fcl\u00fcyor.  Cotard del\u00fczyonu, depresyon, beyin t\u00fcm\u00f6rleri, multipl skleroz, beyin hasarlar\u0131 ve epilepsi gibi bir dizi rahats\u0131zl\u0131kla ili\u015fkilendirilir. Baz\u0131 insanlarda bu del\u00fczyon zamanla yok olur. Cotard\u2019a del\u00fczyonunu anlatan\u00a0Esm\u00e9 Weijun Wang, durumunu \u015f\u00f6yle anlat\u0131yor: \u201cAkl\u0131mda intihar yoktu. \u00c7\u00fcnk\u00fc \u00f6l\u00fc bir kad\u0131n olarak, i\u00e7inde bulundu\u011fum durumda, ba\u015far\u0131l\u0131 bir intihar; beni ayn\u0131 \u015feyin i\u00e7ine ya da daha derinine sokabilirdi.\u201d  Bu insanlar\u0131n ikisi de, insanlar\u0131 sevilen yak\u0131nlar\u0131n\u0131n, evcil hayvanlar\u0131n\u0131n, bitkilerinin ve hatta oyuncaklar\u0131n\u0131n bile ikizleriyle yer de\u011fi\u015ftirdi\u011fini d\u00fc\u015f\u00fcn\u00fcr hale sokan Capgras del\u00fczyonuna sahipti. Yap\u0131lan bir \u00e7al\u0131\u015fmada, ara\u015ft\u0131rmac\u0131lar, bu del\u00fczyona sahip insanlar\u0131n, bu inan\u00e7lar\u0131na \u00e7ok ba\u011fl\u0131 olduklar\u0131n\u0131 ve hatta \u201ctaklit\u00e7iyi\u201d \u00f6ld\u00fcrmeye bile haz\u0131rland\u0131klar\u0131n\u0131 s\u00f6yl\u00fcyorlar. Capgras del\u00fczyonu, genellikle psikiyatrik hastal\u0131\u011f\u0131 ya da beyin hasar\u0131 ge\u00e7irmi\u015f insanlarda g\u00f6r\u00fcl\u00fcr. Bilim insanlar\u0131, del\u00fczyona; beyinde y\u00fczleri i\u015flemeden sorumlu n\u00f6ron aktivitesindeki azalman\u0131n sebep oldu\u011funu d\u00fc\u015f\u00fcnmelerine ra\u011fmen, sistemin neden yaln\u0131zca bir ki\u015fide \u00e7\u00f6kt\u00fc\u011f\u00fc konusunda derinlemesine bir a\u00e7\u0131klama yapam\u0131yorlar.  Bir vakada, her iki del\u00fczyona sahip bir kad\u0131n; bir erkekle hen\u00fcz evlendi\u011fini ve etraf\u0131ndaki bir\u00e7ok erke\u011fin asl\u0131nda kendi kocas\u0131 oldu\u011funu d\u00fc\u015f\u00fcn\u00fcyordu. Kad\u0131na g\u00f6re, kocas\u0131 onunla bulu\u015fmak i\u00e7in etraf\u0131ndaki erkeklerin\u00a0formuna girmi\u015fti.  Payla\u015f\u0131lan psikotik bozukluk vakalar\u0131nda (folie \u00e0 deux), psikotik bir ki\u015fi, kendi del\u00fczyonlar\u0131n\u0131 daha pasif olan bir ba\u015fka ki\u015fiye ge\u00e7irir.  Ekbom sendromu olan insanlar, s\u00fcrekli ka\u015f\u0131nt\u0131 hissine kap\u0131l\u0131r, s\u00fcrekli olarak ka\u015f\u0131nararak ve b\u00f6cek ilac\u0131 alarak kendilerine zarar verebilir, del\u00fczyonun ilerlemesine sebep olabilir.  Othello sendromu, bazen Parkinson hastal\u0131\u011f\u0131na sahip insanlarda da ortaya \u00e7\u0131kabilir. Bu vakalarda, al\u0131nan ila\u00e7lar\u0131 durdurmak del\u00fczyonu iyile\u015ftirebilir.  Ki\u015finin d\u00f6n\u00fc\u015ft\u00fc\u011f\u00fcn\u00fc d\u00fc\u015f\u00fcnd\u00fc\u011f\u00fc hayvan k\u00fclt\u00fcrlere g\u00f6re de\u011fi\u015fkenlik g\u00f6steriyor. Y\u0131lana d\u00f6n\u00fc\u015ft\u00fc\u011f\u00fcn\u00fc d\u00fc\u015f\u00fcnen bir kad\u0131nla tan\u0131\u015fan psikiyatristler; hayvan t\u00fcrlerinin genellikle hastan\u0131n del\u00fczyonal \u015feytan temsili olabildi\u011fini s\u00f6yl\u00fcyor.", "tags": ["beyin", "dokular (histoloji)", "zihinsel hastal\u0131klar (psikopatoloji)"]},
{"source": "bilimfili.com", "url": "https://bilimfili.com/beynimiz-erkekleri-bir-butun-olarak-kadinlari-ise-parcalar-halinde-goruyor/", "category": "psikoloji", "date": "3 \u015eubat 2017", "title": "Beynimiz, Erkekleri Bir B\u00fct\u00fcn Olarak, Kad\u0131nlar\u0131 ise Par\u00e7alar Halinde G\u00f6r\u00fcyor", "content": "Herhangi bir\u00a0s\u00fcpermarkette dergi raf\u0131na bakarsan\u0131z, kad\u0131nlar\u0131n genellikle cinsel nesnele\u015ftirmenin odak noktas\u0131 oldu\u011funu g\u00f6r\u00fcrs\u00fcn\u00fcz. Bu durumun kapitalizmin t\u00fcketim k\u00fclt\u00fcr\u00fcyle derinden ba\u011flar\u0131 oldu\u011funu s\u00f6yleyebiliriz ku\u015fkusuz. Psychological Science\u2018de yay\u0131mlanan bir ara\u015ft\u0131rma, beynin, asl\u0131nda kad\u0131n g\u00f6r\u00fcnt\u00fclerini erkek g\u00f6r\u00fcnt\u00fclerinden farkl\u0131 i\u015fledi\u011fine dair bulgular elde etti. Ara\u015ft\u0131rma, kad\u0131n g\u00f6r\u00fcnt\u00fclerinin, beyin taraf\u0131ndan bir b\u00fct\u00fcn olarak g\u00f6r\u00fclmekten ziyade par\u00e7alar halinde g\u00f6r\u00fclmesinin daha muhtemel oldu\u011funu ortaya koyuyor. \u00a0\u00d6te yandan, erkek g\u00f6r\u00fcnt\u00fcleri ise, par\u00e7alar halinde g\u00f6r\u00fclmekten ziyade bir b\u00fct\u00fcn olarak g\u00f6r\u00fcl\u00fcyor. Say\u0131s\u0131z \u00e7al\u0131\u015fma, nesnele\u015ftirmenin kad\u0131nlar\u0131 k\u00f6t\u00fc hissettirdi\u011fini ortaya koyuyor. Kad\u0131nlara \u201ci\u015ftahla bakman\u0131n\u201d, onlar\u0131n; matematik testlerinde k\u00f6t\u00fc yapmas\u0131na, kendi v\u00fccutlar\u0131na ele\u015ftirel yakla\u015fmalar\u0131na, yeme bozukluklar\u0131na ve duygu durum hallerinin bozulmas\u0131na neden olabildi\u011fini ortaya koyan ara\u015ft\u0131rmalar mevcuttur. Fakat bu ara\u015ft\u0131rmalar, genellikle cinsel nesnele\u015ftirme alg\u0131s\u0131n\u0131n kad\u0131nda neden oldu\u011fu sonu\u00e7lara odaklanm\u0131\u015ft\u0131r. Peki seyircinin g\u00f6z\u00fcnden duruma bak\u0131l\u0131rsa nas\u0131l bir sonu\u00e7 elde edilebilir? \u0130nsanlar, kad\u0131nlar\u0131, erkeklerden daha fazla m\u0131 nesnele\u015ftiriyor? \u0130\u015fte bu sorulara cevap aramak i\u00e7in, ara\u015ft\u0131rma ekibi biri b\u00f6lgesel biri genel olmak \u00fczere iki zihinsel i\u015fleme tipine odakland\u0131. Genel i\u015fleme, beynin nesneleri nas\u0131l bir b\u00fct\u00fcn \u015feklinde tan\u0131mlad\u0131\u011f\u0131na odaklan\u0131r. Yani, bu i\u015fleme bi\u00e7iminde, insanlar\u0131 tan\u0131mlarken, onlar\u0131 v\u00fccut par\u00e7alar\u0131n\u0131n \u015feklinden ziyade b\u00fct\u00fcn olarak g\u00f6r\u00fcyoruz. \u00d6rne\u011fin; yaln\u0131zca burun \u015feklinin nas\u0131l oldu\u011fundan ziyade, burnun, g\u00f6zler ve a\u011f\u0131z b\u00f6lgelerine g\u00f6re nas\u0131l yerle\u015fti\u011fine bak\u0131yoruz. B\u00f6lgesel i\u015flemede ise, nesnenin tekil olarak par\u00e7alar\u0131na daha fazla odaklan\u0131yoruz. \u00d6rne\u011fin, bir evi yaln\u0131zca kap\u0131s\u0131na bakarak tan\u0131yabiliriz, ancak bir ki\u015fiyi v\u00fccudunun geri kalan\u0131n\u0131 g\u00f6rmeden yaln\u0131zca koluna bakarak tan\u0131mam\u0131z daha az olas\u0131d\u0131r. Buna ba\u011fl\u0131 olarak, kad\u0131nlar cinsel nesnele\u015ftirilirse, insanlar\u0131n; v\u00fccut tan\u0131mlamas\u0131n\u0131 daha \u00e7ok b\u00f6lgesel i\u015fleme tipine g\u00f6re yapmalar\u0131n\u0131 bekleriz. \u00d6rne\u011fin, kad\u0131n\u0131n yaln\u0131zca g\u00f6\u011f\u00fcs b\u00f6lgesine odaklanmak gibi. Bu g\u00f6r\u00fc\u015f\u00fc test etmek ad\u0131na, ara\u015ft\u0131rmac\u0131lar, 227 kat\u0131l\u0131mc\u0131yla neredeyse birbirine \u00e7ok benzer iki deney y\u00fcr\u00fctt\u00fcler. Her kat\u0131l\u0131mc\u0131ya, cinsel nesnele\u015ftirmenin yap\u0131lmad\u0131\u011f\u0131 toplamda\u00a048 erkek ve kad\u0131n foto\u011fraf\u0131 g\u00f6sterildi. V\u00fccudun bir b\u00fct\u00fcn olarak g\u00f6sterilmesinin ard\u0131ndan, kat\u0131l\u0131mc\u0131lara yan yana koyulmu\u015f iki foto\u011fraftan olu\u015fan foto\u011fraflar g\u00f6sterildi. Foto\u011fraflardan birisi orijinal g\u00f6rselken, di\u011fer foto\u011frafta g\u00f6\u011f\u00fcs ve bel b\u00f6lgesinde (cinsel objele\u015ftirme b\u00f6lgeleri oldu\u011fu i\u00e7in buralar se\u00e7ildi) hafif de\u011fi\u015fimler yap\u0131lm\u0131\u015ft\u0131. Kat\u0131l\u0131mc\u0131lardan bu foto\u011fraflara bakarak, ilk g\u00f6rd\u00fckleri g\u00f6r\u00fcnt\u00fcn\u00fcn hangisi oldu\u011funu belirlemeleri istendi. Baz\u0131 denemelerde de, yaln\u0131zca g\u00f6\u011f\u00fcs ve bel b\u00f6lgesinin b\u00fcy\u00fct\u00fcld\u00fc\u011f\u00fc ikinci foto\u011fraf setine bakarak, kat\u0131l\u0131mc\u0131lardan \u00f6nce g\u00f6rd\u00fckleri g\u00f6r\u00fcnt\u00fcye k\u0131yasla hangi v\u00fccut b\u00f6lgelerinin de\u011fi\u015ftirildi\u011fini belirlemeleri istendi. Sonu\u00e7lar, kad\u0131n ve erkek g\u00f6r\u00fcnt\u00fcleri aras\u0131nda net bir ayr\u0131m oldu\u011funu ortaya koydu. Kad\u0131n g\u00f6r\u00fcnt\u00fcleri s\u00f6z konusu oldu\u011funda,\u00a0kat\u0131l\u0131mc\u0131lar, b\u00fct\u00fcn olarak v\u00fccut foto\u011fraflar\u0131n\u0131 orijinallerle e\u015fle\u015ftirmekten ziyade, tekil olarak\u00a0par\u00e7alar\u0131 tan\u0131mada daha ba\u015far\u0131l\u0131yd\u0131. Erkek g\u00f6r\u00fcnt\u00fcleri i\u00e7in ise durum tam tersiydi: \u0130nsanlar erkekleri par\u00e7alardan ziyade bir b\u00fct\u00fcn olarak tan\u0131mada daha ba\u015far\u0131l\u0131yd\u0131. \u0130nsanlar ayr\u0131ca, kad\u0131nlar\u0131n tekil olarak\u00a0v\u00fccut par\u00e7alar\u0131n\u0131, erkeklerin tekil olarak v\u00fccut par\u00e7alar\u0131na k\u0131yasla\u00a0ay\u0131rt etmekte daha ba\u015far\u0131l\u0131yd\u0131. Bu da b\u00f6lgesel\u00a0i\u015flemeyi veya nesnele\u015ftirmeyi\u00a0teyit ediyor. Ancak, ara\u015ft\u0131rma sonu\u00e7lar\u0131nda dikkat \u00e7ekilmesi gereken bir ayr\u0131nt\u0131 daha var. Kad\u0131nlar i\u00e7in, b\u00f6lgesel i\u015flemeyi yaln\u0131zca erkekler y\u00fcr\u00fctm\u00fcyor, kad\u0131nlar da kad\u0131nlar\u0131 par\u00e7alar halinde g\u00f6r\u00fcyor. \u0130kinci deneyde ise, ara\u015ft\u0131rmac\u0131lar, v\u00fccut par\u00e7alar\u0131 g\u00f6revini minik harflerden olu\u015fturulan b\u00fcy\u00fck bir harf g\u00f6rseli \u015feklinde y\u00fcr\u00fctt\u00fcler. \u00d6rne\u011fin, y\u00fczlerce minik boyuttaki T harfinden olu\u015fmu\u015f bir H harfi gibi. Bu deneyde, baz\u0131 kat\u0131l\u0131mc\u0131lardan, \u2013beynin b\u00f6lgesel i\u015fleme sistemini y\u00fcr\u00fctmesini sa\u011flamak i\u00e7in\u2013 minik harfleri belirlemeleri istendi. Di\u011fer kat\u0131l\u0131mc\u0131lardan ise, \u2013beynin genel i\u015fleme sistemini y\u00fcr\u00fctmesini sa\u011flamak i\u00e7in\u2013 b\u00fcy\u00fck harfi belirlemeleri istendi. Elde edilen sonu\u00e7larda, ikinci grubun (b\u00fcy\u00fck harfi belirlemesi istenen) kad\u0131nlar\u0131 daha az nesnele\u015ftirdi\u011fi g\u00f6r\u00fcld\u00fc. Erkek ve kad\u0131nlar\u0131n, kad\u0131n bedenini farkl\u0131 i\u015flemesinin evrimsel nedenleri olabilir. Fakat iki cinsiyet de bunu yap\u0131yor. Burada medyan\u0131n ve tabiki sahip oldu\u011fu kavray\u0131\u015f gere\u011fi kapitalizmin, birincil su\u00e7lu oldu\u011funu s\u00f6yleyebiliriz. Kad\u0131n bedeni ve bu bedenin par\u00e7alar\u0131, b\u00fct\u00fcn ticari \u00fcr\u00fcnlerin konusu yap\u0131l\u0131yor. Her g\u00fcn yaz\u0131l\u0131 ve g\u00f6rsel medyada, reklam panolar\u0131nda, kad\u0131n bedeni, t\u00fcketimin bir par\u00e7as\u0131 olarak sergileniyor. Bu durum, yaln\u0131zca erkeklerin de\u011fil, kad\u0131nlar\u0131n da kad\u0131n bedenini par\u00e7alar halinde g\u00f6rmesine neden oluyor. Sa\u011fl\u0131kl\u0131 ve mutlu bir duygu durum hali i\u00e7in, insan bedeni i\u00e7in genel zihinsel i\u015flemeyi y\u00fcr\u00fctebilmek son derece \u00f6nemlidir. Bu nedenle, belki bir ad\u0131m daha geri \u00e7ekilerek b\u00fcy\u00fck resmi g\u00f6rmeye \u00e7al\u0131\u015fabilirsiniz.", "tags": ["alg\u0131lar", "cinsiyet\u00e7ilik", "cinsiyete \u00f6zg\u00fc konular", "g\u00f6rsel alg\u0131"]},
{"source": "bilimfili.com", "url": "https://bilimfili.com/bilim-insanlari-bebekleri-mutlu-eden-sarki-yaptilar/", "category": "psikoloji", "date": "4 \u015eubat 2017", "title": "Bilimciler, Bebekleri Mutlu Eden \u015eark\u0131 Yapt\u0131lar", "content": "Yeti\u015fkinlerin m\u00fczi\u011fe kar\u015f\u0131 olan duygusal tepkilerini inceleyen bir\u00e7ok ara\u015ft\u0131rma mevcut. Fakat bebeklerle yap\u0131lan ara\u015ft\u0131rmalar, say\u0131lar\u0131n\u0131n az olmas\u0131n\u0131n yan\u0131 s\u0131ra genel olarak derleme niteli\u011findeler. Tabii ki bu durum, bebeklere soru sorup cevap alman\u0131n ola\u011fan zorlu\u011fundan kaynaklan\u0131yor olabilir. Bilim insanlar\u0131, bebeklerin anne karn\u0131nda olsalar bile m\u00fczi\u011fi duyup hat\u0131rlayabildiklerini biliyorlar. Bebeklerin m\u00fczikle olan ili\u015fkisi \u00fczerine yap\u0131lan \u00f6nemli bir ara\u015ft\u0131rman\u0131n bulgular\u0131na g\u00f6re de yeni do\u011fan bebekler, Aerosmith yerine Bach dinlemeyi tercih ediyorlar. \u015eimdiye kadar yap\u0131lan en sistematik ara\u015ft\u0131rma olan bu \u00e7al\u0131\u015fman\u0131n bulgular\u0131na g\u00f6re, bebekler m\u00fczikteki ahengi tercih ediyorlar ve daha \u00f6nce duyduklar\u0131 m\u00fczi\u011fin temposunu ve m\u00fczikal t\u0131n\u0131s\u0131n\u0131 hat\u0131rlayabiliyorlar. Bebekler, \u00a0genellikle bebeklerle konu\u015furken do\u011fal olarak kullan\u0131lan ses tonuna yak\u0131n y\u00fcksek enerjili \u015fark\u0131 s\u00f6yleyen kad\u0131n vokalleri\u00a0daha \u00e7ok tercih ediyorlar. Bu bulgular tabii ki \u00f6nemli, fakat belki de en \u00e7ok merak edilen bebeklerin m\u00fczi\u011fe kar\u015f\u0131 olan duygusal cevaplar\u0131 olabilir. Acaba hangi m\u00fczik tarz\u0131 bebekleri sakinle\u015ftiriyor ve mutlu ediyor olabilir? University of London\u2019dan Caspar Addyman ve psikolog Lauren Stewart, bebekleri mutlu etti\u011fi bilimsel olarak kan\u0131tlanm\u0131\u015f m\u00fczi\u011fi yapmay\u0131 ba\u015fard\u0131lar. Bilim insanlar\u0131 ilk olarak hangi seslerin ve m\u00fczi\u011fin bebekleri mutlu edebilece\u011fi \u00fczerine \u00e7al\u0131\u015fma y\u00fcr\u00fctt\u00fcler. Caspar Addyman\u2019\u0131n daha \u00f6nceki ara\u015ft\u0131rmas\u0131, \u00e7ocuklara hitaben yap\u0131lm\u0131\u015f \u015fark\u0131lar ve bebeklere seslenirken \u00e7\u0131kar\u0131lan garip seslerle ilgiliydi. Lauren\u2019in daha \u00f6nceki ara\u015ft\u0131rmas\u0131 da akl\u0131m\u0131za tak\u0131lan ve s\u00fcrekli kafam\u0131z\u0131n i\u00e7erisinde d\u00f6n\u00fcp duran \u015fark\u0131larla alakal\u0131yd\u0131. Bir ba\u015fka ad\u0131m da do\u011fru besteciyi bulmakt\u0131. Bunun i\u00e7in ara\u015ft\u0131rmac\u0131lar, Grammy \u00d6d\u00fcl\u00fc sahibi Imogen Heap ile \u00e7al\u0131\u015fma karar\u0131 ald\u0131lar. Bebekleri hangi tarz seslerin ve m\u00fczi\u011fin mutlu edebilece\u011fi ile ilgili elde edilen bulgular\u0131 Heap ile payla\u015fan ara\u015ft\u0131rmac\u0131lar, ondan bir \u015fark\u0131 bestelemesini istediler. Bulgulara g\u00f6re, bestelenmesi gereken m\u00fczi\u011fin maj\u00f6r perdesinde olmas\u0131 gerekiyordu ve trampet gibi m\u00fczik aletlerinin \u00e7\u0131kard\u0131\u011f\u0131 seslerden olu\u015fan tekrar eden melodileri i\u00e7ermeliydi. Bebeklerin kalp at\u0131\u015flar\u0131 bizimkinden \u00e7ok daha h\u0131zl\u0131 oldu\u011fundan, belki m\u00fczi\u011fin de biraz daha y\u00fcksek tempolu olmas\u0131 gerekiyordu. Son olarak da, enerjik kad\u0131n bir vokale ihtiya\u00e7 vard\u0131, ideal olarak da bu kad\u0131n vokalin sesi bir bebe\u011fin varl\u0131\u011f\u0131nda kaydedilmeliydi. Heap, 4 adet melodi geli\u015ftirdi. Bu melodilerin 2\u2019si h\u0131zl\u0131 di\u011fer 2\u2019si de yava\u015ft\u0131. Bu melodilerin basit s\u00f6zl\u00fc ve s\u00f6zs\u00fcz versiyonlar\u0131 vard\u0131. Daha sonra melodiler, 6-12 ayl\u0131k 26 bebek ile test edildi. Bu \u015fark\u0131lardan birisi a\u00e7\u0131k ara daha \u00e7ok tercih edilir g\u00f6r\u00fcn\u00fcyordu. Bebeklerden 20 tanesi bu \u015fark\u0131ya olumlu tepki verdi. Tahminlerle orant\u0131l\u0131 olarak, bu melodi h\u0131zl\u0131yd\u0131 ve Scout taraf\u0131ndan yaz\u0131lm\u0131\u015f bir mani ile ba\u015fl\u0131yordu. Ailelerin hangi m\u00fczi\u011fi tercih ettiklerini onlara sorarak \u00f6\u011frenebiliyorsunuz. Tabii ki bebeklerin hangi m\u00fczi\u011fi tercih etti\u011fini, ebeveynlerine sorarak bir nebze olsun anlamak m\u00fcmk\u00fcn. \u00c7\u00fcnk\u00fc her ebeveyn, kendi bebe\u011finin her hareketini g\u00f6zlemler. Fakat ara\u015ft\u0131rmac\u0131lar yine de bebeklerin g\u00f6r\u00fcnt\u00fclerini\u00a0kaydettiler ve \u015fark\u0131lara verdikleri dans, kahkaha ve g\u00fcl\u00fcmseme gibi tepkileri incelediler. Ara\u015ft\u0131rmac\u0131lar\u0131n elinde kazanan bir melodi vard\u0131. Bu melodiyi bir \u015fark\u0131ya d\u00f6n\u00fc\u015ft\u00fcrmek ise bundan sonraki a\u015famay\u0131 olu\u015fturuyordu. Bu sebeple, yakla\u015f\u0131k 2500 ebeveynin yer ald\u0131\u011f\u0131 bir grupta \u00e7ocuklar\u0131n\u0131n hangi \u015fark\u0131lardan daha \u00e7ok ho\u015fland\u0131\u011f\u0131 \u00fczerine oylama yap\u0131ld\u0131. Oylamada ilk ona giren \u015fark\u0131larda i\u00e7erisinden de s\u00f6zler belirlendi. Sonu\u00e7lara g\u00f6re, bebekler \u2018\u2019la\u2019\u2019 gibi t\u0131n\u0131l\u0131 seslerden de\u011fil de patlamal\u0131 seslerden yani \u2018\u2019pa\u2019\u2019 ya da \u2018\u2019po\u2019\u2019 gibi seslerden daha \u00e7ok ho\u015flan\u0131yorlar. Bu sonu\u00e7lar \u00fczerinden, titizlikle \u015fark\u0131 s\u00f6zleri \u00fczerinde \u00e7al\u0131\u015f\u0131ld\u0131. B\u00fct\u00fcn \u00e7al\u0131\u015fmalar\u0131n ard\u0131ndan elde edilen \u015fark\u0131, bir kez daha bebekler ile beraber dinlenildi ve sonu\u00e7 teyit edildi. E\u011fer haz\u0131rsan\u0131z bu \u015fark\u0131y\u0131 a\u015fa\u011f\u0131daki videoda dinleyebilirsiniz.  \u00a0 Kaynaklar ve \u0130leri Okuma:", "tags": ["\u00e7ocuklar (pedagoji & pediatri)", "duygular", "mutluluk", "m\u00fczik"]},
{"source": "bilimfili.com", "url": "https://bilimfili.com/bilincsiz-ogrenme-ile-aci-kontrolu/", "category": "psikoloji", "date": "26 May\u0131s 2015", "title": "Bilin\u00e7siz \u00d6\u011frenme ile Ac\u0131 Kontrol\u00fc", "content": "\u0130sve\u00e7\u2019te bulunan Karolinska Institutet\u2019in yeni bir ara\u015ft\u0131rmas\u0131na g\u00f6re insanlar\u0131n, g\u00f6r\u00fcnt\u00fcleri \u00a0belirli ac\u0131 ve a\u011fr\u0131 tepkileri ile e\u015fle\u015ftirmeye ko\u015fulland\u0131\u011f\u0131 tespit edildi ve b\u00f6ylelikle bu ac\u0131lara kar\u015f\u0131 tolerans geli\u015ftirdikleri g\u00f6zlemlendi. Bu durum i\u00e7in ise g\u00f6rselleri bilin\u00e7li olarak g\u00f6rm\u00fc\u015f olmak gerekmiyor, bilin\u00e7siz halde alg\u0131lanan g\u00f6rsel ve \u015fekiller de ayn\u0131 etkiyi b\u0131rak\u0131yor. Bu bulgular PNAS\u2019da yay\u0131mland\u0131. Daha \u00f6nceki \u00e7al\u0131\u015fmalarda bir insan\u0131n ac\u0131 alg\u0131s\u0131n\u0131n spesifik bir ipucu (g\u00f6rsel, ses veya ba\u015fka uyar\u0131c\u0131lar) ile art\u0131r\u0131l\u0131p azalt\u0131labilece\u011fi g\u00f6r\u00fclm\u00fc\u015ft\u00fc. Ne var ki, bu \u00e7al\u0131\u015fmaya kadar bu ipucunun bilin\u00e7li olarak alg\u0131lanmas\u0131n\u0131n, ac\u0131 tepkilerini d\u00fczenlemekte gerekli olup olmad\u0131\u011f\u0131 bilinmiyordu. S\u00fcbliminal g\u00f6r\u00fcnt\u00fcler kullanarak e\u011fitilen kat\u0131l\u0131mc\u0131lar\u0131n, belli bir g\u00f6r\u00fcnt\u00fcy\u00fc y\u00fcksek ac\u0131 \u015fiddeti ile, di\u011fer g\u00f6r\u00fcnt\u00fcy\u00fc ise d\u00fc\u015f\u00fck \u015fiddetli ac\u0131 ile e\u015fle\u015ftirmeleri sa\u011fland\u0131. Ara\u015ft\u0131rmaya toplam 49 ki\u015fi kat\u0131ld\u0131 ve rastgele 4 ayr\u0131 grup olu\u015fturuldu. Gruplar, farkl\u0131 bilin\u00e7lilik d\u00fczeyi sim\u00fcle etmek \u00fczere d\u00fczenlendi. T\u00fcm kat\u0131l\u0131mc\u0131lar, genel olarak sa\u011fl\u0131kl\u0131 , hi\u00e7 bir kronik rahats\u0131zl\u0131\u011f\u0131, psikiyatrik hastal\u0131\u011f\u0131 olmayan ki\u015filerdi. Deneyde, farkl\u0131 y\u00fcz g\u00f6r\u00fcnt\u00fcleri bir bilgisayar ekran\u0131na tan\u0131mland\u0131. Kat\u0131l\u0131mc\u0131lar\u0131n baz\u0131lar\u0131na bu g\u00f6r\u00fcnt\u00fcler fark\u0131nda olamayacaklar\u0131 kadar k\u0131sa bir s\u00fcre i\u00e7in g\u00f6sterildi. Her g\u00f6r\u00fcnt\u00fc verildi\u011finde kat\u0131l\u0131mc\u0131lara bir yapay ac\u0131 hissi verildi ve ac\u0131 seviyelerini numaraland\u0131rmalar\u0131 istendi. her g\u00f6r\u00fcnt\u00fc, d\u00fc\u015f\u00fck veya y\u00fcksek herhangi bir ac\u0131 ile ba\u011fda\u015ft\u0131r\u0131ld\u0131\u011f\u0131nda, her g\u00f6r\u00fcnt\u00fcy\u00fc, kat\u0131l\u0131mc\u0131lar\u0131n ac\u0131 beklentileri ile ilgili bir ipucu olarak alg\u0131lamalar\u0131 sa\u011fland\u0131. Sonu\u00e7lar g\u00f6steriyor ki, bilin\u00e7li bir fark\u0131ndal\u0131k ile ac\u0131 ipu\u00e7lar\u0131 \u00f6\u011frenilebiliyor. \u00d6yle ki, kat\u0131l\u0131mc\u0131lar\u0131n ac\u0131 seviyesinin d\u00fc\u015f\u00fck seviyeli ac\u0131 belirteci olan g\u00f6rsel s\u00fcbliminal olarak g\u00f6sterildi\u011finde azald\u0131\u011f\u0131, y\u00fcksek seviyeli ac\u0131 belirteci olan g\u00f6rsel g\u00f6sterildi\u011finde artt\u0131\u011f\u0131 g\u00f6zlemlendi. Ara\u015ft\u0131rma ile, bilin\u00e7siz olarak g\u00f6zlenen, tecr\u00fcbe edilen uyar\u0131c\u0131larla, bili\u015fsel s\u00fcre\u00e7lerin \u00e7ok ciddi oranda etkilenebildikleri anla\u015f\u0131lm\u0131\u015f oldu. \u00a0 Referans : Karin Jensen, Irving Kirsch, Sara Odmalm, Ted J. Kaptchuk, and Martin Ingvar, PNAS. Classical conditioning of analgesic and hyperalgesic pain responses without conscious awareness. PNAS, May 2015 DOI: 10.1073/pnas.150456711", "tags": ["a\u011fr\u0131lar (algoloji)", "bilin\u00e7", "\u00f6\u011frenme"]},
{"source": "bilimfili.com", "url": "https://bilimfili.com/babunlar-sosyal-iliskilerini-tipki-insanlar-gibi-duzenliyorlar/", "category": "psikoloji", "date": "15 May\u0131s 2015", "title": "Babunlar Sosyal \u0130li\u015fkilerini T\u0131pk\u0131 \u0130nsanlar Gibi D\u00fczenliyorlar", "content": "Yeni yap\u0131lan bir ara\u015ft\u0131rma; G\u00fcney Afrika babunlar\u0131n\u0131n vakit ge\u00e7irmek i\u00e7in kendilerine benzer karakterdeki, ayn\u0131 ya\u015ftaki ve topluluktaki bask\u0131nl\u0131k derecesine g\u00f6re akranlar\u0131n\u0131 se\u00e7tiklerini ortaya \u00e7\u0131kard\u0131. Bu durum; \u201chomofili\u201d ya da \u201cayn\u0131lar\u0131n sevgisi\u201d olarak biliniyor. University of Cambridge \u2018den bir ara\u015ft\u0131rma ekibi; daha \u00f6nce yapt\u0131klar\u0131 bir \u00e7al\u0131\u015fmada belirli bir karakter tipi ve ya\u015ftaki \u2013daha cesur ve gen\u00e7\u2013 babunlar\u0131n yiyecek bulma\u00a0sorunlar\u0131na dair \u00e7\u00f6z\u00fcm \u00fcretmede \u201cbilgi geli\u015ftirici\u201d olmaya daha yatk\u0131n olduklar\u0131n\u0131 ortaya koymu\u015flard\u0131. Ekip; bu durumun yeni sosyal bilginin geni\u015f toplulu\u011fa aktar\u0131m\u0131na dair bir bariyer \u00f6zelli\u011fi g\u00f6sterebilece\u011fini s\u00f6yl\u00fcyor. \u201cBilgi geli\u015ftiriciler\u201d zamanlar\u0131n\u0131n b\u00fcy\u00fck \u00e7o\u011funlu\u011funu topluluktaki benzer babunlarla ge\u00e7iriyorlar. Ara\u015ft\u0131rmac\u0131lar bu durumun bir riske sahip oldu\u011funu ve zamanla elde edilen bilginin di\u011fer bilgi \u00fcreticilerle s\u0131n\u0131rl\u0131 kalaca\u011f\u0131n\u0131 ve bu y\u00fczden de bilginin geni\u015f toplulu\u011fa yay\u0131lmas\u0131 ihtimalini d\u00fc\u015f\u00fcrece\u011fini s\u00f6yl\u00fcyorlar. Ara\u015ft\u0131rma ekibi; 2009\u2019dan 2014 y\u0131l\u0131na kadar her y\u0131l birka\u00e7 ay boyunca Namibya Tsaobis Do\u011fal Park\u0131\u2018ndaki iki babun toplulu\u011funun davran\u0131\u015f bi\u00e7imlerini g\u00f6zlemledi. Babunlar\u0131n sosyal ba\u011f yap\u0131lar\u0131n\u0131 g\u00f6zlemleyen \u00e7al\u0131\u015fma Royal Society Open Science \u2018da yay\u0131mland\u0131. University of Cambridge Zoology B\u00f6l\u00fcm\u00fcnden Dr. Alecia Carter: \u201cBu iki b\u00fcy\u00fck grup i\u00e7erisindeki zamanla olu\u015fan sosyal ba\u011flar genellikle ya\u015f, bask\u0131nl\u0131k derecesi, karakter gibi \u00f6zelliklere g\u00f6re \u015fekilleniyor. Bu durum insanlarda da b\u00f6yle ger\u00e7ekle\u015fiyor. \u0130nsanlar da kendi gelir seviyesindeki, ayn\u0131 inan\u00e7taki, e\u011fitim seviyesi vb. parametrelere uygun insanlarla tak\u0131l\u0131yorlar. Bu durum \u00f6zellikle de babunlardaki ile ayn\u0131\u201c diyor. \u201cCesaret\u201d gibi karakteristik bir \u00f6zelli\u011fi test etmek i\u00e7in, ara\u015ft\u0131rmac\u0131lar babunlar i\u00e7in al\u0131\u015f\u0131lmad\u0131k t\u00fcrdeki yiyecekleri iki toplulu\u011fun ortak kulland\u0131\u011f\u0131 bir b\u00f6lgeye yerle\u015ftirdiler. Bu uyaran (yiyecekler); ha\u015flanm\u0131\u015f yumurta ve k\u0131rm\u0131z\u0131 ya da ye\u015fil renge boyanm\u0131\u015f k\u00fc\u00e7\u00fck ekmek par\u00e7alar\u0131 i\u00e7eriyordu. Ekip daha sonra yeni yiyecekleri ara\u015ft\u0131rmaya harcanan zaman\u0131 \u00f6l\u00e7t\u00fc ve babun topluluklar\u0131n\u0131n \u00fcyelerinin cesaret derecelerini belirlemek i\u00e7in yiyecekleri yiyip-yemediklerini g\u00f6zlemlediler. Ara\u015ft\u0131rmac\u0131lardan Dr. Guy Cowlishaw: \u201cAnalizlerimiz ilk olarak daha cesur ve daha korkak\u00a0babunlar\u0131n bu karakterlere sahip di\u011fer babunlarla ili\u015fki kurmaya daha yatk\u0131n olduklar\u0131n\u0131 g\u00f6sterdi. \u015eempanzelerden lepisteslere kadar di\u011fer hayvanlar aras\u0131nda yap\u0131lan ge\u00e7mi\u015f \u00e7al\u0131\u015fmalar; topluluktaki benzer karakterleri g\u00f6steren di\u011fer bireylerle vakit ge\u00e7irmenin bireyler aras\u0131 i\u015fbirli\u011fini geli\u015ftirebildi\u011fini ortaya ortaya koymu\u015ftu\u201d diyor. Dr. Carter: \u201cBabunlar\u0131n cesaret i\u00e7in neden homofili g\u00f6sterdikleri belirsiz, ancak kal\u0131tsal bir \u00f6zellik olabilir ve g\u00f6zlemledi\u011fimiz \u00f6rnekler aile birlikteliklerini yans\u0131t\u0131yor\u201d diyor. Di\u015filerin \u201cdamat\u201d tercihlerinde cinsiyet, sosyal etkile\u015fimde belirli bir engel te\u015fkil etmiyordu. Bu, k\u0131smen, \u00fcremek i\u00e7in yap\u0131lan cinsel birle\u015fmelerin nedenidir, fakat ayn\u0131 zamanda da, di\u015filerin yavrular\u0131n\u0131n hatr\u0131na belirli erkeklere yaranmalar\u0131ndaki bir taktiktir. Dr. Carter: \u201cG\u00fcney Afrika babunu erkekleri genellikle rakiplerinin yeni do\u011fan bebeklerini \u00f6ld\u00fcr\u00fcrler (infantiside).\u00a0Dolay\u0131s\u0131yla di\u015fi babunlar baba tan\u0131mlamas\u0131 noktas\u0131nda olabildi\u011fince kafa kar\u0131\u015f\u0131kl\u0131\u011f\u0131 yaratmak i\u00e7in ortal\u0131kta dola\u015f\u0131rlar ve \u00f6n\u00fcne gelenle cinsel ili\u015fkiye girerler, b\u00f6ylelikle de erkekler kendi bebeklerini mi yoksa rakiplerinin bebeklerini mi \u00f6ld\u00fcrmeye te\u015febb\u00fcs ettikleri noktas\u0131nda m\u00fcthi\u015f bir karma\u015fa ya\u015farlar\u201d diyor. Ve ekliyor: \u201cAyn\u0131 zamanda da di\u015filer; bebeklerini koruyacaklar\u0131 ve bebeklerin verimli b\u00f6lgelerde besin aramalar\u0131na m\u00fcsaade edecekleri umuduyla belirli erkeklerle ba\u011f kurmaya \u00e7al\u0131\u015f\u0131rlar. Her ne kadar,\u00a0konu besin aray\u0131\u015f\u0131 oldu\u011funda erkekler olduk\u00e7a tembel olsalar da, iyi besin i\u00e7in erkekleri takip edip etmemek de bebeklerin tercihine kalm\u0131\u015ft\u0131r.\u201d Ara\u015ft\u0131rma Referans\u0131:\u00a0Alecia J. Carter , Alexander E. G. Lee , Harry H. Marshall , Miquel Torrents Tic\u00f3 , Guy Cowlishaw. Phenotypic assortment in wild primate networks: implications for the dissemination of information. Royal Society Open Science, 2015 DOI: 10.1098/rsos.140444\nKaynak: University of Cambridge, \u201cBaboons prefer to spend time with others of the same age, status and even personality\u201d,\u00a0http://www.cam.ac.uk/research/news/baboons-prefer-to-spend-time-with-others-of-the-same-age-status-and-even-personality", "tags": ["Eteneli-memeliler alts\u0131n\u0131f\u0131 (Eutheria)", "hayvan davran\u0131\u015flar\u0131 (etoloji)", "hayvanbilim (zooloji)", "Memeliler s\u0131n\u0131f\u0131 (Mammalia)", "primatoloji", "toplumbilim (sosyoloji)"]},
{"source": "bilimfili.com", "url": "https://bilimfili.com/plasebo-etkisi-nedir/", "category": "psikoloji", "date": "9 Nisan 2015", "title": "Plasebo Etkisi Nedir?", "content": "\u00c7o\u011fumuz yaln\u0131zca kendimizi iyi hissetmedi\u011fimiz zaman doktora gideriz. S\u0131ram\u0131z\u0131 bekleriz, muayene oluruz, neyimizin oldu\u011funu ve ne yapmam\u0131z gerekti\u011fini \u00f6\u011frenmek isteriz. Genellikle bu s\u00fcrecin sonunda elimize bir re\u00e7ete tutu\u015fturulur. Kendimizi iyi hissetti\u011fimiz s\u00fcrece doktorun re\u00e7eteye yazd\u0131\u011f\u0131 ila\u00e7lar\u0131n i\u00e7inde ne oldu\u011fu hakk\u0131nda \u00e7ok fazla d\u00fc\u015f\u00fcnmeyiz. Doktorun en iyisini bildi\u011fine g\u00fcveniriz. Peki, bu g\u00fcven iyile\u015fme s\u00fcrecinde ne kadar rol oynar? Re\u00e7etedeki ila\u00e7lar\u0131 i\u015fe yarayaca\u011f\u0131na g\u00fcvenerek ald\u0131ktan sonra, ya asl\u0131nda doktorun yazd\u0131\u011f\u0131 ila\u00e7lar\u0131n iyile\u015ftirme etkisinin kan\u0131tlanmad\u0131\u011f\u0131n\u0131 \u00f6\u011frenirseniz? Ama iyile\u015ftiniz. O haplar\u0131 ald\u0131ktan sonra iyi olaca\u011f\u0131n\u0131z\u0131 ummu\u015ftunuz, umdu\u011funuz ba\u015f\u0131n\u0131za geldi. \u0130\u015fte \u201cplasebo etkisi\u201cnin temel fikri bu. Plasebo etkisi, ki\u015finin hastal\u0131\u011f\u0131 i\u00e7in kan\u0131tlanm\u0131\u015f tedavi edici bir etkisi olmamas\u0131na ra\u011fmen bir ilac\u0131 ald\u0131\u011f\u0131nda kendisini iyile\u015ftirebilece\u011fi alg\u0131s\u0131n\u0131n olu\u015fmas\u0131d\u0131r. Plasebo kelimesi, Latince\u2019 de \u201cmemnun edece\u011fim\u201d (\u015fikayetlerden kurtaraca\u011f\u0131m) s\u00f6z\u00fcnden t\u00fcredi\u011fi i\u00e7in ila\u00e7lar ve tedavi kendi ba\u015f\u0131na bir plasebo olarak adland\u0131r\u0131l\u0131r. Plasebolar\u0131n birka\u00e7 farkl\u0131 \u00e7e\u015fidi vard\u0131r. Etken maddesi olmad\u0131\u011f\u0131 i\u00e7in farmakolojik olarak etkisiz olanlar\u0131 vard\u0131r. Bunlar genellikle \u015feker gibi temel bile\u015fenler i\u00e7erir (\u015feker hap\u0131 terimi de buradan gelir). \u0130\u00e7inde aktif bile\u015fenler olup hastan\u0131n \u00f6zel durumu \u00fczerinde i\u015fe yarad\u0131\u011f\u0131 ispatlanamayan ila\u00e7lar da plasebo say\u0131labilir. Ameliyat, enjeksiyon ve di\u011fer t\u0131bbi m\u00fcdahaleler \u015feklinde olan plasebolar bile var. Baz\u0131lar\u0131 tamamlay\u0131c\u0131 ve alternatif t\u0131bb\u0131n da plasebo say\u0131ld\u0131\u011f\u0131n\u0131 d\u00fc\u015f\u00fcn\u00fcyor. Plasebolar\u0131n hastalar\u0131n %30\u2019unun \u00fcst\u00fcnde i\u015fe yarad\u0131\u011f\u0131 g\u00f6r\u00fclm\u00fc\u015f, bu nedenle y\u0131llarca doktorlar taraf\u0131ndan kullan\u0131lm\u0131\u015flar. Asl\u0131nda \u00e7o\u011fu zaman plasebolar, hastan\u0131n ac\u0131s\u0131n\u0131 hafifletmek i\u00e7in doktorun, ilgisi ve deste\u011fi d\u0131\u015f\u0131nda, \u00f6nerebilece\u011fi tek \u015feydir. Baz\u0131 ara\u015ft\u0131rmac\u0131lar plasebolar\u0131n psikolojik bir tepkiyi harekete ge\u00e7irdi\u011fine inan\u0131yor. \u0130la\u00e7lar\u0131 al\u0131nca kendinizi iyile\u015fmi\u015f hissetmeye ba\u015fl\u0131yorsunuz. Ama son zamanlarda yap\u0131lan ara\u015ft\u0131rmalar plasebolar\u0131n fiziksel etkilere de sebep olabilece\u011fini g\u00f6sterdi. Bu nedenle baz\u0131lar\u0131na g\u00f6re doktorlar\u0131n plasebo ila\u00e7lar\u0131 re\u00e7eteye yazmas\u0131nda hi\u00e7bir sak\u0131nca g\u00f6rm\u00fcyorlar. Ne de olsa doktor hastas\u0131na yard\u0131m ediyor. Ama di\u011ferleri bu uygulaman\u0131n zararl\u0131 oldu\u011funu ve etik olmad\u0131\u011f\u0131n\u0131, aldat\u0131c\u0131 hatta kanuna ayk\u0131r\u0131 oldu\u011funu d\u00fc\u015f\u00fcn\u00fcyorlar. Plasebolar\u0131n i\u015fe yarayabildi\u011fini uzun s\u00fcredir biliyor olmam\u0131za ra\u011fmen nas\u0131l ve ni\u00e7in i\u015fe yarad\u0131\u011f\u0131n\u0131 k\u0131sa bir s\u00fcredir d\u00fc\u015f\u00fcnerek bir sonuca varmaya ba\u015flad\u0131k. Plasebo etkisini a\u00e7\u0131klayan kuramlardan biri \u201c\u00f6zne- beklentisi\u201d etkisidir. \u0130nsanlar ila\u00e7 ald\u0131klar\u0131nda sonucun ne olmas\u0131 gerekti\u011fini zaten bildikleri i\u00e7in sonucu bilin\u00e7siz bir \u015fekilde de\u011fi\u015ftirebilirler. Ya da netice \u00f6yle olmasa bile \u00f6yle oldu\u011funu s\u00f6yleyebilirler. Bir ba\u015fka a\u00e7\u0131klama da klasik ko\u015fullanmad\u0131r. Plasebo etkisini deneyimleyen ki\u015filerde placebo ila\u00e7 ald\u0131klar\u0131nda hastal\u0131k belirtileri hafifler. Yani ila\u00e7 alarak iyile\u015fmeyi \u00f6\u011frenirler, ilac\u0131n ger\u00e7ekten i\u015fe yar\u0131yor olmas\u0131 o kadar \u00f6nemli de\u011fildir. \u201c\u00d6zne- beklentisi\u201d etkisi ve klasik ko\u015fullanma birbirine olduk\u00e7a benziyor. \u0130ki a\u00e7\u0131klamada da hastan\u0131n sonu\u00e7 beklentisi var. \u201c\u00d6zne- beklentisi\u201d etkisi \u00f6znel \u00e7\u00fcnk\u00fc sadece ki\u015finin s\u00f6ylediklerine dayan\u0131yor. Ama plasebo alman\u0131n \u00f6l\u00e7\u00fclebilen fiziksel etkilerinin olmas\u0131 klasik ko\u015fullanma teorisini g\u00fc\u00e7lendiriyor. 2002\u2019de Amerika\u2019\u0131n\u0131n Kaliforniya eyaletindeki UCLA N\u00f6ropsikiyatrik Enstit\u00fcs\u00fc\u2018nde yap\u0131lan bir ara\u015ft\u0131rmada iki hasta grubuna deneysel antidepresan verilmi\u015f \u00fc\u00e7\u00fcnc\u00fc gruba plasebo verilmi\u015f. \u0130la\u00e7lar\u0131 ald\u0131ktan birka\u00e7 hafta sonra her grubun beyin aktivitesi electroencepholography (EEG) kullan\u0131larak \u00f6l\u00e7\u00fclm\u00fc\u015f. Plaseboya olumlu tepki verenlerin beyin aktivitesinin ilaca olumlu tepki verenlerden daha b\u00fcy\u00fck bir art\u0131\u015f g\u00f6sterdi\u011fi saptanm\u0131\u015f. Bu aktivite ayr\u0131ca beynin prefrontal korteksi merkezliymi\u015f. B\u00fct\u00fcn bunlar\u0131n sonucunda UCLA ara\u015ft\u0131rmac\u0131lar\u0131 \u00e7al\u0131\u015fmas\u0131n\u0131n sonu\u00e7lar\u0131n\u0131n beynin plasebo ile kand\u0131r\u0131lamayaca\u011f\u0131n\u0131 g\u00f6sterdi\u011fini \u015feklinde yorumlam\u0131\u015flar. Yani asl\u0131nda beyin ilaca ve plaseboya farkl\u0131 \u015fekilde cevap veriyor. Pek \u00e7ok ara\u015ft\u0131rma, a\u011fr\u0131y\u0131 azaltmak i\u00e7in beynin plaseboya nas\u0131l tepki verdi\u011fini incelemi\u015f. En etkili olanlardan biri 2004\u2019te Michigan \u00dcniversitesi`nde yap\u0131lan bir \u00e7al\u0131\u015fma. Bu \u00e7al\u0131\u015fma plasebo etkisinin beynin kendisinin sahip oldu\u011fu do\u011fal a\u011fr\u0131 kesiciler olan endorfinlerle ilgili oldu\u011funu g\u00f6sterdi. Bu \u00e7al\u0131\u015fmada sa\u011fl\u0131kl\u0131 deneklere a\u011f\u0131zdan a\u011fr\u0131l\u0131 ama zarars\u0131z bir enjeksiyon verilirken beyinleri de PET taray\u0131c\u0131s\u0131 ile tarand\u0131. Deneklere a\u011fr\u0131 seviyelerinin oran\u0131 soruldu ve ara\u015ft\u0131rmac\u0131lar beyin taramas\u0131 boyunca a\u011fr\u0131y\u0131 belli bir seviyede tutmak i\u00e7in farkl\u0131 oranlarda tuz enjekte ettiler. Daha sonra deneklere a\u011fr\u0131 kesici olarak d\u00fc\u015f\u00fcnd\u00fckleri \u015fey verildi ve hepsi plasebo ald\u0131ktan sonra a\u011fr\u0131 seviyelerinde bir azalma deneyimledi\u011fini s\u00f6yledi. Ama ayr\u0131ca beynin a\u011fr\u0131ya cevap veren endorfin resept\u00f6rlerinin bulundu\u011fu alanlar\u0131nda da bir de\u011fi\u015fiklik g\u00f6r\u00fcld\u00fc. A\u011fr\u0131 kesici beklentisi beynin a\u011fr\u0131 kesme sisteminin aktif hale gelmesine neden oldu. Plasebo etkisine olan duyarl\u0131l\u0131k genetik olabilir. 2008 y\u0131l\u0131nda \u0130sve\u00e7\u2019te Upsala \u00dcniversitesi\u2018nde ger\u00e7ekle\u015ftirilen bir \u00e7al\u0131\u015fmada sosyal kayg\u0131 bozuklu\u011fu olan k\u00fc\u00e7\u00fck bir grup test edildi. Plasebo i\u00e7eren bir tedaviden sonra b\u00fct\u00fcn denekler tryptophan hydroxylase-2 ad\u0131nda de\u011fi\u015fken bir gen i\u00e7in test edildi. Bu gen ruh halini d\u00fczenleyen serotonin n\u00f6ro-ileticisinin (\u0130ng. neurotransmitter) \u00fcretilmesinden sorumludur. Plaseboya olumlu cevap veren deneklerin b\u00fcy\u00fck \u00e7o\u011funlu\u011funda bu genden iki tane varken plaseboya cevap vermeyenlerde hi\u00e7 yok. Ge\u00e7mi\u015f bir \u00e7al\u0131\u015fmada da, bu genden iki taneye sahip olanlar\u0131n daha az kayg\u0131 duyduklar\u0131 g\u00f6r\u00fcld\u00fc. Plasebolar yaln\u0131zca beyindeki \u00f6l\u00e7\u00fclebilir etkilerle sonu\u00e7lanmakla kalmaz, ayr\u0131ca a\u011fr\u0131 ve belirtilerin kesilmesi i\u00e7in kaslar\u0131n ve sinir h\u00fccrelerinin de gev\u015fedi\u011fi g\u00f6r\u00fclm\u00fc\u015ft\u00fcr. Bu y\u00fczden plasebo etkisi asl\u0131nda kafam\u0131z\u0131n i\u00e7inde ama yaln\u0131zca psikolojik de\u011fil, fizyolojik bir yan\u0131 da var. Plasebolar genellikle ila\u00e7lar\u0131n ne kadar i\u015fe yarad\u0131klar\u0131n\u0131 (yani etkinl\u011fini) belirlemek i\u00e7in klinik ila\u00e7 deneylerinde kullan\u0131l\u0131r. Plasebo kullan\u0131lan kontroll\u00fc deneylerde iki farkl\u0131 denek grubu gerekir. Bir grup denenen ilac\u0131 al\u0131rken di\u011fer grup plasebo al\u0131r. Deneye ba\u011fl\u0131 olarak plasebo etkisiz bir bile\u015fen i\u00e7erebilir ya da aktif bir ila\u00e7 olabilir. Bu deneyler \u00e7ifte k\u00f6rl\u00fck y\u00f6ntemiyle yap\u0131l\u0131r. Olu\u015fabilecek \u00f6n yarg\u0131lardan ka\u00e7\u0131nmak i\u00e7in ne denekler ne de ara\u015ft\u0131rmac\u0131lar hangi grubun hangi maddeyi ald\u0131\u011f\u0131n\u0131 bilmez. E\u011fer ara\u015ft\u0131rmac\u0131lar plasebo verdikleri grubu bilirlerse, denekler \u00fczerinde olu\u015facak etki hakk\u0131nda \u015f\u00fcpheye d\u00fc\u015febilirler. E\u011fer ilac\u0131n sonu\u00e7lar\u0131, g\u00fcvenlik \u00f6nlemleri gibi di\u011fer kriterler de g\u00f6z \u00f6n\u00fcnde bulunduruldu\u011funda, plasebodan \u00f6nemli derecede daha iyi olursa, genellikle ilac\u0131n ba\u015far\u0131l\u0131 oldu\u011fu d\u00fc\u015f\u00fcn\u00fcl\u00fcr. Plasebolar \u00e7o\u011funlukla zihinsel hastal\u0131klar\u0131n tedavisinde kullan\u0131lan ila\u00e7lar\u0131n denenmesinde uygulan\u0131r. Bu tip ila\u00e7lar denenirken \u00f6zellikle plasebo etkisinin g\u00fc\u00e7l\u00fc oldu\u011fu d\u00fc\u015f\u00fcn\u00fcl\u00fcr. Bu nedenle denenen bir ilac\u0131n asl\u0131nda h\u00e2lihaz\u0131rda kullan\u0131lanlardan daha iyi olup olmad\u0131\u011f\u0131n\u0131 belirlemek zor olabilir. Son zamanlarda baz\u0131 ara\u015ft\u0131rmac\u0131lar plasebo kontroll\u00fc klasik deneylerin ila\u00e7lar\u0131 test etmede etkili bir yol olup olmad\u0131\u011f\u0131n\u0131 sorgulamaya ba\u015flad\u0131. E\u011fer plasebo ila\u00e7tan daha iyi bir performans g\u00f6sterirse, bu durum ilac\u0131n ger\u00e7ekten etkisiz oldu\u011funu mu g\u00f6sterir? Herkes o \u015fekilde d\u00fc\u015f\u00fcnm\u00fcyor. Dr. Ted Kaptchuk \u015f\u00f6yle diyor: \u201c\u0130lac\u0131n i\u015fe yarad\u0131\u011f\u0131ndan emin oldu\u011fumuzda bile aktif bir ila\u00e7 standart bir deneyde plasebodan daha iyi olmayabilir.\u201d Bunun tam tersi de do\u011fru olabilir. Yap\u0131lan bir deneyde ila\u00e7 plasebodan daha iyi bir performans g\u00f6sterdi, bu nedenle ara\u015ft\u0131rmac\u0131lar do\u011fal olarak ilac\u0131n etkili oldu\u011fu karar\u0131n\u0131 verebilirdi. Ama ayn\u0131 olumlu sonu\u00e7 beklentisiyle ba\u015fka bir denek grubuna ne oldu\u011fu s\u00f6ylenmeden a\u011fr\u0131 kesici verildi ve i\u015fe yaramad\u0131\u011f\u0131 g\u00f6r\u00fcld\u00fc. Yap\u0131lan ba\u015fka \u00e7al\u0131\u015fmalar hastalar ne kulland\u0131\u011f\u0131n\u0131 bilmediklerinde baz\u0131 ila\u00e7lar\u0131n beklendi\u011fi kadar i\u015fe yaramad\u0131\u011f\u0131n\u0131 g\u00f6sterdi. Plasebo kontroll\u00fc deneyleri ele\u015ftirenler, asl\u0131nda plasebo etki diye bir\u015fey olmad\u0131\u011f\u0131n\u0131 \u00e7\u00fcnk\u00fc bir\u00e7ok hastal\u0131\u011f\u0131n tedaviye gerek kalmadan kendili\u011finden iyile\u015fti\u011fini s\u00f6yl\u00fcyor. B\u00fct\u00fcn pozitif sonu\u00e7lar\u0131 plaseboya atfetmenin yanl\u0131\u015f oldu\u011funu ve klinik bir deneyde plasebo etkisini do\u011fru bir \u015fekilde \u00f6l\u00e7mek i\u00e7in \u015fimdiye kadar hi\u00e7bir tedavi g\u00f6rmemi\u015f \u00fc\u00e7\u00fcnc\u00fc bir denek grubuna ihtiya\u00e7 oldu\u011funu \u00f6ne s\u00fcr\u00fcyorlar. Plasebo etkisinin destek\u00e7ileri ise placebolar\u0131n yaln\u0131zca ger\u00e7ek hastane ko\u015fullar\u0131nda g\u00f6sterilebilece\u011fine inan\u0131yor. \u00c7\u00fcnk\u00fc klinik deneylerde deneklerin plasebo alabilecekleri konusunda bilgilendirilmesi gerekiyor. S\u00f6z\u00fcn \u00f6z\u00fc, hangi d\u00fczenekte olursa olsun plasebo kullan\u0131m\u0131 olduk\u00e7a kar\u0131\u015f\u0131k. Ama plasebo kullan\u0131m\u0131 d\u00fc\u015f\u00fcnd\u00fc\u011f\u00fcn\u00fczden daha da yayg\u0131n. Doktorlar y\u0131llard\u0131r re\u00e7etelere plasebo yazmas\u0131na ra\u011fmen bunlar hakk\u0131nda \u00e7ok fazla konu\u015fmuyorlard\u0131. Ara\u015ft\u0131rmac\u0131lar plasebolar\u0131n klinik kullan\u0131m\u0131 hakk\u0131nda \u00e7al\u0131\u015fmaya ba\u015flamas\u0131 olduk\u00e7a yeni say\u0131l\u0131r. Bu t\u00fcrden ilk ara\u015ft\u0131rma bir t\u0131p fak\u00fcltesi \u00f6\u011frencisi ve bir fizik\u00e7i taraf\u0131ndan 2007 y\u0131l\u0131n\u0131n sonlar\u0131na do\u011fru Chicago \u00dcniversitesi\u2018nde ger\u00e7ekle\u015ftirildi. Bu \u00e7al\u0131\u015fma Chicago b\u00f6lgesindeki hastanelerde yakla\u015f\u0131k 200 doktorun %45\u2019inin t\u0131p hayatlar\u0131n\u0131n bir\u00e7ok noktas\u0131nda re\u00e7eteyle plasebo yazd\u0131\u011f\u0131n\u0131 g\u00f6sterdi. Re\u00e7eteye yazmasalar bile hemen hemen b\u00fct\u00fcn doktorlar plasebolar\u0131n tedavi edici bir etkisinin oldu\u011funa inan\u0131yor. 2008 y\u0131l\u0131n\u0131n Ekim ay\u0131nda ger\u00e7ekle\u015ftirilen ba\u015fka bir \u00e7al\u0131\u015fmada da benzer sonu\u00e7lar g\u00f6r\u00fcld\u00fc. Amerika Birle\u015fik Devletleri\u2019nde 600 den fazla doktorun yar\u0131s\u0131 bir ankette re\u00e7eteyle plasebo yazd\u0131\u011f\u0131 cevab\u0131n\u0131 verdi. Doktorlar genellikle hastalar\u0131n\u0131 ba\u015fka t\u00fcrl\u00fc rahatlatamad\u0131klar\u0131 durumlarda re\u00e7eteye plasebo yazar. B\u00f6yle hastalar ya yan etkilerinden dolay\u0131 var olan ila\u00e7lar\u0131 alam\u0131yor ya da haz\u0131rda etkili bir ila\u00e7 bulunmuyor. \u00d6rne\u011fin s\u00fcrekli yorgunluktan yak\u0131nan bir hastaya, doktor bu belirtilerin alt\u0131nda yatan sebebi bulamam\u0131\u015fsa, muhtemelen vitamin almas\u0131n\u0131 \u00f6nerir. Dr. Danielle Ofri\u2019nin 2008 ara\u015ft\u0131rmas\u0131na g\u00f6re hastalar\u0131n baz\u0131lar\u0131nda vitaminlerin i\u015fe yar\u0131yor ve vitamin alman\u0131n hi\u00e7bir dezavantaj\u0131 yok. Vitaminler kesinlikle insanlar i\u00e7in yararl\u0131, fakat yorgunlu\u011fa \u00e7are olduklar\u0131na dair bir kan\u0131t yok. Doktorlar\u0131n re\u00e7eteye plasebo yazmalar\u0131\u0131n ba\u015fka bir nedeni ila\u00e7 ars\u0131z\u0131 hastalar\u0131n \u0131srarlar\u0131d\u0131r. Ama bazen gerekmedi\u011fi halde ila\u00e7 almak faydadan \u00e7ok zarar getirebilir. Bunun en yayg\u0131n \u00f6rne\u011fi, bir vir\u00fcs nedeniyle so\u011fuk alg\u0131nl\u0131\u011f\u0131na yakaland\u0131\u011f\u0131nda hastaya antibiyotik verilmesidir. Antibiyotikler yaln\u0131zca bakteriyel hastal\u0131klar\u0131n tedavisinde etkilidir, vir\u00fctik hastal\u0131klarda i\u015fe yaramaz. Ama bir\u00e7ok hasta her ne olursa olsun antibiyoti\u011fe ihtiyac\u0131 oldu\u011funu d\u00fc\u015f\u00fcn\u00fcyor. B\u00f6yle durumlarda antibiyotik veren doktorlar, hastan\u0131n ba\u011f\u0131\u015f\u0131kl\u0131k sistemi zay\u0131flad\u0131\u011f\u0131 i\u00e7in nas\u0131lsa sonunda bakteriyel bir enfeksiyona yakalanaca\u011f\u0131n\u0131 ileri s\u00fcr\u00fcyorlar. Ama antibiyoti\u011fe diren\u00e7li bakteriler ve yaln\u0131zca gerekti\u011finde antibiyotik verilmesinin \u00f6nemi hakk\u0131nda daha \u00e7ok \u015fey \u00f6\u011frendik\u00e7e bu uygulaman\u0131n azald\u0131\u011f\u0131 g\u00f6r\u00fcl\u00fcyor. Doktorun re\u00e7eteye yazd\u0131\u011f\u0131 plasebo \u00e7o\u011fu zaman bir \u015feker hap\u0131 de\u011fil. Ara\u015ft\u0131rmalara g\u00f6re en yayg\u0131n iki plasebo a\u011fr\u0131 kesici olan aspirin ve vitamin benzeri haplar. Baz\u0131 doktorlar plasebo olarak antibiyotik ve yat\u0131\u015ft\u0131r\u0131c\u0131lar\u0131 da re\u00e7eteye yaz\u0131yorlar. Ele\u015ftirenler bunlar\u0131n hi\u00e7 birinin ger\u00e7ekte plasebo olmad\u0131\u011f\u0131n\u0131 \u00e7\u00fcnk\u00fc do\u011frudan o hastal\u0131kta i\u015fe yaramasa bile hepsinin bir \u015fekilde aktif bile\u015fen i\u00e7erdi\u011fini s\u00f6yl\u00fcyorlar. Elbette ki plasebo kullan\u0131m\u0131 olduk\u00e7a tart\u0131\u015fmal\u0131 bir konu. Re\u00e7eteye plasebo yazman\u0131n ahlaki boyutu da var. Amerika T\u0131p Birli\u011fi 2006 y\u0131l\u0131nda plasebolarla ilgili bir politika olu\u015fturdu. Bu politikaya g\u00f6re hasta bilgilendirildi\u011fi ve kabul etti\u011fi s\u00fcrece te\u015fhis ve tedavi i\u00e7in plasebo kullan\u0131labilir. Burada ele\u015ftirilmesi gereken en b\u00fcy\u00fck nokta doktorlar\u0131n hastan\u0131n o anki durumuna iyi gelip gelmeyece\u011fi kan\u0131tlanmam\u0131\u015f bir ilac\u0131 vererek asl\u0131nda onlara yalan s\u00f6ylemesi. Peki, doktorlar Amerika T\u0131p Birli\u011finin politikalar\u0131n\u0131 \u00e7ok kat\u0131 bir \u015fekilde uygularlarsa ne olur? Hastalar\u0131na asl\u0131nda onlara verdikleri \u015feyin i\u00e7inde ila\u00e7 olmad\u0131\u011f\u0131n\u0131 ya da onlar\u0131n hastal\u0131\u011f\u0131 \u00fczerinde i\u015fe yaray\u0131p yaramad\u0131\u011f\u0131n\u0131n bilinmedi\u011fini s\u00f6ylemek zorunda kal\u0131rlar. Baz\u0131 ara\u015ft\u0131rmac\u0131lar bu durumun plasebo etkisini psikolojik y\u00f6nden sekteye u\u011frataca\u011f\u0131na inan\u0131yorlar. Ama baz\u0131lar\u0131, \u00f6zellikle plasebolar\u0131n klasik ko\u015fullanma yoluyla \u00e7al\u0131\u015ft\u0131\u011f\u0131na inananlar, ilac\u0131n asl\u0131nda plasebo oldu\u011funu a\u00e7\u0131\u011fa vurman\u0131n ilac\u0131n i\u015fe yaramayaca\u011f\u0131 anlam\u0131na gelmedi\u011fini s\u00f6yl\u00fcyorlar. \u00c7ok az say\u0131da doktor re\u00e7eteye plasebo yazd\u0131\u011f\u0131 hakk\u0131nda a\u00e7\u0131k\u00e7a konu\u015fur ama bu doktorlar genelde hastalar\u0131na do\u011frudan yalan da s\u00f6ylemezler. \u0130la\u00e7ta hastal\u0131\u011fa iyi gelebilecek bir \u015feyin oldu\u011funu fakat tam olarak nas\u0131l i\u015fe yarad\u0131\u011f\u0131n\u0131 bilmediklerini s\u00f6ylerler. Plasebo kullan\u0131m\u0131n\u0131 destekleyenler bunun bir yalan olmad\u0131\u011f\u0131n\u0131, baz\u0131 durumlarda yararl\u0131 oldu\u011funun bilindi\u011fini s\u00f6yl\u00fcyor. Amerika T\u0131p Birli\u011fi politikas\u0131 doktorlara, hastalar\u0131na plasebo etkisini a\u00e7\u0131klamalar\u0131n\u0131 ve herhangi bir tedavi boyunca plasebo kullanmak i\u00e7in hastalar\u0131n onay\u0131n\u0131 almalar\u0131 gerekti\u011fini belirtiyor. Bu yolla, hastalar tam olarak ne zaman plasebo kulland\u0131\u011f\u0131n\u0131 bilmeyecek ve ayn\u0131 zamanda plasebo etkisinden yararlanabilecekler. Re\u00e7eteye plasebo yazman\u0131n bir ba\u015fka temel problemi ise, placebo etkisinin n\u00fcfusun yar\u0131s\u0131ndan fazlas\u0131n\u0131n \u00fczerinde i\u015fe yarad\u0131\u011f\u0131n\u0131n g\u00f6sterilememesi ger\u00e7e\u011fidir. E\u011fer doktor plasebo verir ve i\u015fe yaramazsa hem hasta hem de doktor tedavi bulma \u00e7al\u0131\u015fmas\u0131nda ba\u015flad\u0131klar\u0131 yere d\u00f6nm\u00fc\u015f olurlar. E\u011fer doktor plasebo vermeye devam ederse hem hastan\u0131n g\u00fcveni sars\u0131labilir hem de gelecekte verece\u011fi bir ilac\u0131n iyile\u015ftirici etkisini azaltabilir. \u00dcst\u00fcne \u00fcst\u00fck plasebolar genellikle k\u0131sa vadelidir, kronik hastal\u0131klarda i\u015fe yaramazlar. Antibiyotik ve yat\u0131\u015ft\u0131r\u0131c\u0131lar\u0131n plasebo olarak verilmesi de ger\u00e7ekten b\u00fcy\u00fck bir tehlikedir. \u015eeker hap\u0131, aspirin ya da vitaminler b\u00fcy\u00fck problemlere yol a\u00e7mazlar, ama antibiyotik ve yat\u0131\u015ft\u0131r\u0131c\u0131lar yarardan \u00e7ok zarar verebilir. Ki\u015finin hastal\u0131\u011f\u0131nda i\u015fe yaramasa bile bir\u00e7ok yat\u0131\u015ft\u0131r\u0131c\u0131 al\u0131\u015fkanl\u0131k yapt\u0131\u011f\u0131 i\u00e7in ki\u015fi ilaca ba\u011f\u0131ml\u0131l\u0131k geli\u015ftirebilir. Gerek olmad\u0131\u011f\u0131 halde antibiyotik veren doktorlar, MRSA gibi antibiyoti\u011fe kar\u015f\u0131 diren\u00e7li bakterilerin daha da diren\u00e7li olmas\u0131na katk\u0131da bulunurlar. Tart\u0131\u015fmalar yaln\u0131zca plasebolar\u0131n ne i\u00e7erdi\u011fi hakk\u0131nda de\u011fil, ayr\u0131ca doktorlar\u0131n ve ara\u015ft\u0131rmac\u0131lar\u0131n placebolar\u0131 kullanmaya devam edip etmemeleri konusunda da s\u00fcr\u00fcyor. Hatta plasebo kullan\u0131m\u0131n\u0131 destekleyenlerin baz\u0131lar\u0131 plasebo kelimesi yerine \u201czihin-beden ilac\u0131\u201d ya da \u201cb\u00fct\u00fcnle\u015fik iyile\u015fme\u201d terimlerinin kullan\u0131lmas\u0131 gerekti\u011fini savunuyor. G\u00f6r\u00fcn\u00fc\u015fe g\u00f6re pek \u00e7ok insan plasebo etkisinin i\u015fe yarad\u0131\u011f\u0131na inanmaya devam ediyor, bu nedenle placebo kullan\u0131m\u0131n\u0131n yak\u0131n zamanda azalmas\u0131 beklenmiyor.", "tags": ["d\u00fc\u015f\u00fcnceler", "hayalg\u00fcc\u00fc", "ila\u00e7lar (farmakoloji)", "Plasebo Etkisi"]},
{"source": "bilimfili.com", "url": "https://bilimfili.com/sizofreni-ve-bipolar-bozukluk-ile-yaraticilik-genetik-koklerini-paylasiyor-olabilir/", "category": "psikoloji", "date": "12 Haziran 2015", "title": "\u015eizofreni-Bipolar Bozukluk-Yarat\u0131c\u0131l\u0131k, Genetik K\u00f6klerini Payla\u015f\u0131yor Olabilir", "content": "King College Londra\u2019n\u0131n psikiyatri ve sinirbilimi Enstit\u00fcs\u00fc (IoPPN) taraf\u0131ndan yap\u0131lan bir ara\u015ft\u0131rmaya g\u00f6re yarat\u0131c\u0131l\u0131k ile \u015fizofreni ve bipolar bozuklu\u011fu aras\u0131nda bir ba\u011flant\u0131 olabilir. Daha \u00f6nceden yap\u0131lan ara\u015ft\u0131rmalarda \u015fizofreni ve bipolar bozuklu\u011fu gibi psikiyatrik bozukluklar ve yarat\u0131c\u0131l\u0131k aras\u0131nda bir ba\u011f oldu\u011fu ke\u015ffedilmi\u015fti fakat bu ba\u011f\u0131n genetik bir ba\u011flant\u0131s\u0131 oldu\u011fu bulunmam\u0131\u015ft\u0131. Yarat\u0131c\u0131l\u0131k bilimsel a\u00e7\u0131dan tan\u0131mlamas\u0131 zor bir terim. Ara\u015ft\u0131rmac\u0131lar yarat\u0131c\u0131l\u0131\u011f\u0131 bili\u015fsel a\u00e7\u0131dan, d\u00fc\u015f\u00fcnceyi ve d\u0131\u015fa vurumu \u00f6ne \u00e7\u0131kan y\u00f6ntemlerden farkl\u0131, yeni y\u00f6ntemlerle ifade edilmesi olarak tan\u0131ml\u0131yor. \u015eizofreni ve bipolar bozukluk da d\u00fc\u015f\u00fcnce ve ifade etme bi\u00e7imlerinde, bili\u015fsel ve duygusal anlamda y\u00fcksek etkilenme ve dalgalanmalar olarak kendini g\u00f6steren psikiyatrik bozukluklard\u0131r. Uzun zamand\u0131r yarat\u0131c\u0131l\u0131k ve psikozun benzerlik g\u00f6sterdi\u011fi s\u00f6yleniyor. Bunlar\u0131n \u00f6rneklerinden biri Van Gogh (hat\u0131rlarsan\u0131z kula\u011f\u0131n\u0131 kesmi\u015fti). Daha \u00f6nceki \u00e7al\u0131\u015fmalar \u00f6zellikle bipolar bozuklu\u011funun aile i\u00e7inde yayg\u0131n oldu\u011funu g\u00f6stermi\u015ftir, bu ailelerde yarat\u0131c\u0131 meslekler de yayg\u0131nd\u0131r. Fakat \u015fimdiye kadar bunun sosyo-ekonomik stat\u00fcden veya \u00e7evresel fakt\u00f6rler taraf\u0131ndan m\u0131 kaynakland\u0131\u011f\u0131 tam olarak saptanamam\u0131\u015ft\u0131. Izlandal\u0131 86,292 ki\u015fi ile yap\u0131lan \u00e7al\u0131\u015fmada genetik risk puanlar\u0131 incelendi. Yarat\u0131c\u0131 bireyler, ulusal sanat toplumlara ait olan akt\u00f6rler, dans\u00e7\u0131lar, m\u00fczisyenler, g\u00f6rsel sanat\u00e7\u0131 ve yazarlar olarak tan\u0131mland\u0131. Ara\u015ft\u0131rmac\u0131lar hem \u015fizofreni hem de bipolar bozuklu\u011funda genetik risk puanlar\u0131n\u0131n, yarat\u0131c\u0131 olarak tan\u0131mlanan bireylerde daha y\u00fcksek oldu\u011funu g\u00f6rd\u00fcler. Bu bulgular, \u015fizofreni ve bipolar bozuklu\u011fu olan bireyler ile bir payla\u015f\u0131m ortam\u0131 etkisine kar\u015f\u0131n, yarat\u0131c\u0131l\u0131\u011f\u0131n direk olarak genetik bir ba\u011flant\u0131s\u0131 oldu\u011funu g\u00f6steriyor. IoPPN\u2019den ara\u015ft\u0131rmac\u0131 Robert Power, bir\u00e7ok psikiyatrik hastal\u0131\u011f\u0131n alt\u0131nda yatan biyolojik nedenlerin bilinmedi\u011fini s\u00f6yl\u00fcyor. Yeni yeni kabul g\u00f6ren bir fikrin, bu psikiyatrik bozukluklar\u0131n normal insan davran\u0131\u015f\u0131 spektrumundaki u\u00e7 davran\u0131\u015flar\u0131 anlamam\u0131zda yard\u0131mc\u0131 oldu\u011funu anlamam\u0131z oldu\u011funu da ifade ediyor. Yarat\u0131c\u0131l\u0131k gibi hangi sa\u011fl\u0131kl\u0131 davran\u0131\u015flar\u0131n hangi psikiyatrik hastal\u0131kla biyolojik ba\u011flant\u0131s\u0131 oldu\u011funu \u00f6\u011frenirsek, beyinde hangi bili\u015fsel s\u00fcre\u00e7lerin ve n\u00f6rolojik yap\u0131lar\u0131n yanl\u0131\u015f gitti\u011fini anlayabilece\u011fimizi de s\u00f6yl\u00fcyor.", "tags": ["Bipolar (\u0130ki-kutuplu) bozukluk", "\u015eizofreni (Ayr\u0131k-zihin) bozuklu\u011fu", "yarat\u0131c\u0131l\u0131k", "zihinsel hastal\u0131klar (psikopatoloji)"]},
{"source": "bilimfili.com", "url": "https://bilimfili.com/yeni-arastirma-okulda-mutlu-olmadiklari-icin-cocuklari-suclamayin/", "category": "psikoloji", "date": "11 Nisan 2015", "title": "Yeni Ara\u015ft\u0131rma: Okulda Mutlu Olmad\u0131klar\u0131 \u0130\u00e7in \u00c7ocuklar\u0131 Su\u00e7lamay\u0131n!", "content": "S\u0131n\u0131f ortam\u0131nda \u00f6\u011frencilerdeki motivasyon eksikli\u011finin \u00f6\u011frenmeyi olumsuz etkiledi\u011fi bir ger\u00e7eklik olarak bir\u00e7ok e\u011fitimcinin kar\u015f\u0131s\u0131nda \u00e7\u00f6z\u00fclmesi gereken bir sorun olarak durur. Bir e\u011fitimci olarak her \u00e7ocu\u011fun \u00f6\u011frenme motivasyonunun bir \u015fekilde \u2013ama mutlaka\u2013 art\u0131r\u0131labilece\u011fi d\u00fc\u015f\u00fcncesindeyim. Yap\u0131lan bu yeni ara\u015ft\u0131rma; \u00f6zellikle de e\u011fitimcilerin \u00f6\u011frencilere bak\u0131\u015f\u0131n\u0131 \u00f6nemli oranda etkileyece\u011fe benziyor. \u00c7ocuklar okulda olmaktan mutlu de\u011fillerse, yeni bir ara\u015ft\u0131rma; genlerinin bu denklemin bir par\u00e7as\u0131 oldu\u011funu ileri s\u00fcr\u00fcyor. 6 \u00fclkeden 13.000\u2019den fazla ikizin yer ald\u0131\u011f\u0131 \u00e7al\u0131\u015fmada, \u00e7ocuklar\u0131n \u00f6\u011frenme motivasyonlar\u0131 aras\u0131ndaki farklar\u0131n %40-50 si ebeveynlerinden kal\u0131t\u0131lan genetik materyalleriyle a\u00e7\u0131klanabilece\u011fi bulgusuna ula\u015ft\u0131. \u00d6ncesinde, ikizlerin bulundu\u011fu \u00e7evrenin \u2013aile ve \u00f6\u011fretmenler gibi\u2013 genetikten daha etkin bir fakt\u00f6r oldu\u011funu d\u00fc\u015f\u00fcnen makalenin yazarlar\u0131ndan Stephen Petrill ara\u015ft\u0131rma sonu\u00e7lar\u0131n\u0131 g\u00f6r\u00fcnce\u00a0\u015fa\u015fk\u0131na u\u011frad\u0131. Buna kar\u015f\u0131n, kal\u0131t\u0131m ve ortak olmayan \u00e7evre \u015fartlar\u0131 \u00f6\u011frenme motivasyonu \u00fczerindeki en b\u00fcy\u00fck etkiye sahip, hatta ortak \u00e7evrenin ihmal edilebilecek kadar az bir etkiye sahip oldu\u011fu g\u00f6r\u00fcld\u00fc. The Ohio State University \u2018den psikoloji profes\u00f6r\u00fc Petrill; farkl\u0131 e\u011fitim sistemlerine ve farkl\u0131 k\u00fclt\u00fcrlere sahip bu farkl\u0131 \u00fclkeler aras\u0131nda olduk\u00e7a tutarl\u0131 sonu\u00e7lar elde ettiklerini s\u00f6yl\u00fcyor. Sonu\u00e7lar g\u00fc\u00e7l\u00fc bir \u015fekilde \u015funu g\u00f6steriyor; s\u0131n\u0131fta motive (\u00f6\u011frenmeye motive) bir halde olmayan \u00f6\u011frenciler i\u00e7in, otomatik olarak aileleri, \u00f6\u011fretmenleri ve \u00e7ocuklar\u0131n kendisini su\u00e7lamadan \u00f6nce iki kez d\u00fc\u015f\u00fcnmeliyiz. Personality and Individual Differences Temmuz 2015 say\u0131s\u0131nda yay\u0131mlanacak ara\u015ft\u0131rma sonu\u00e7lar\u0131nda, ara\u015ft\u0131rmac\u0131lar:\n\u201c\u0130nsanlar\u0131n genetik olarak ki\u015fisel farkl\u0131l\u0131klar\u0131n\u0131n motivasyon \u00fczerinde b\u00fcy\u00fck etkiye sahip oldu\u011fu sonucuna ula\u015ft\u0131k. Bu demek de\u011fil ki; \u00f6\u011frencileri te\u015fvik etmeyi ya da cesaretlendirmeyi denemeyece\u011fiz, fakat \u00f6\u011frencilerin farkl\u0131 olduklar\u0131 ger\u00e7ekli\u011fi ile u\u011fra\u015fmal\u0131y\u0131z\u201d diyorlar. \u00c7al\u0131\u015fma, \u0130ngiltere, Kanada, Japonya, Almanya, Rusya ve ABD\u2019de 9-16 ya\u015f aras\u0131ndaki ikizlerin yer ald\u0131\u011f\u0131 ayr\u0131 \u00e7al\u0131\u015fmalar\u0131 i\u00e7eriyor. Ara\u015ft\u0131rma metodolojisi ve sorular\u0131 her \u00fclke i\u00e7in farkl\u0131, ancak hepsinde de ayn\u0131 konseptler \u00f6l\u00e7\u00fcld\u00fc. \u00dclkelerin hepsinde, \u00f6\u011frenciler, \u00e7e\u015fitli akademik aktivitelerde ne kadar e\u011flendiklerini \u00f6l\u00e7mek \u00fczere tasarlanm\u0131\u015f bir \u00f6l\u00e7e\u011fi tamamlad\u0131lar. \u00d6rne\u011fin, Almanya\u2019da, \u00f6\u011frenciler, okuma, yazma ve konu\u015fmay\u0131 ne kadar sevdiklerini derecelendirdiler. Ayn\u0131 zamanda b\u00fct\u00fcn \u00f6\u011frencilerden okuldaki farkl\u0131 konularda kendi yeteneklerini derecelendirmeleri istendi. \u00d6rne\u011fin; ABD\u2019de \u00f6\u011frencilerden \u201cBiliyorum ki, gelecek y\u0131l okumada daha ba\u015far\u0131l\u0131 olaca\u011f\u0131m\u201d tarz\u0131ndaki c\u00fcmleleri ne kadar onaylad\u0131klar\u0131na dair bir derecelendirme yapmalar\u0131 istendi. Ara\u015ft\u0131rmac\u0131lar \u00e7ift yumurta ikizlerinin (genetik materyallerini yar\u0131s\u0131 ayn\u0131d\u0131r) sorulara verdikleri yan\u0131tlar\u0131n birbirlerine olan yak\u0131nl\u0131\u011f\u0131n\u0131 tek yumurta ikizlerinin (genetik materyallerini tamam\u0131 ayn\u0131d\u0131r) yan\u0131tlar\u0131yla kar\u015f\u0131la\u015ft\u0131rd\u0131lar. Buna ba\u011fl\u0131 olarak, tek yumurta ikizlerinin, \u00e7ift yumurta ikizlerine k\u0131yasla daha yak\u0131n cevaplar verdikleri g\u00f6r\u00fcld\u00fc. Bu durum da genetik etkinin ne kadar g\u00fc\u00e7l\u00fc oldu\u011funu ortaya koyuyordu. Ve dahas\u0131, bu durumun \u015fa\u015f\u0131rt\u0131c\u0131 bir \u015fekilde, bu 6 \u00fclkedeki \u00e7al\u0131\u015fmaya kat\u0131lan b\u00fct\u00fcn \u00e7ocuklarda benzer olmas\u0131yd\u0131. Ortalama olarak,\u00a0ikizler aras\u0131ndaki motivasyon farkl\u0131l\u0131klar\u0131n\u0131n %40-50si genetik ile a\u00e7\u0131klanabilir. Yakla\u015f\u0131k olarak ayn\u0131 y\u00fczde; ikizlerin ortak olmayan \u00e7evreleriyle \u2013\u00f6rne\u011fin, ikizlerden birisinin sahip oldu\u011fu ancak di\u011ferinin sahip olmad\u0131\u011f\u0131, farkl\u0131 ebeveyn ya da \u00f6\u011fretmen\u2013 \u00a0a\u00e7\u0131klanabilir. Yaln\u0131zca yakla\u015f\u0131k %3 \u2018l\u00fck bir k\u0131s\u0131m ayn\u0131 \u00e7evreyi payla\u015fmak \u2013\u00f6rne\u011fin; ayn\u0131 aile deneyimi\u2013 ile a\u00e7\u0131klanabilir. Petrill; ki\u015fisel farkl\u0131l\u0131klar\u0131n \u00e7o\u011fu genetik bir bile\u015fene sahiptir, ancak neredeyse ayn\u0131 olmayan bir \u00e7evreyi payla\u015fma bile\u015fenine sahip olunmas\u0131 beklenmeyen bir durumdu ve bu durum bu 6 \u00fclkede de tutarl\u0131l\u0131\u011fa sahip diyor. Sonu\u00e7lar; \u00e7ocuklar\u0131n \u00f6\u011frenmekten ne kadar zevk ald\u0131klar\u0131ndan sorumlu bir genin oldu\u011fu anlam\u0131na gelmiyor. Fakat, bulgular; \u00e7ocuklar\u0131n \u00f6\u011frenme motivasyonlar\u0131n\u0131 etkileyen; bir\u00e7ok geni ve gen-\u00e7evre etkile\u015fimini i\u00e7eren karma\u015f\u0131k bir s\u00fcreci ortaya koyuyor. Petrill:\n\u201cElbetteki s\u0131n\u0131f ortam\u0131nda \u00f6\u011frencileri motive etmeli ve onlar\u0131 cesaretlendirmeliyiz. Ancak ara\u015ft\u0131rman\u0131n bulgular\u0131, bu cesaretlendirme ve motive etme mekanizmalar\u0131n\u0131n bizim daha \u00f6nceki d\u00fc\u015f\u00fcnd\u00fcklerimizden biraz daha karma\u015f\u0131k oldu\u011funu ortaya koyuyor\u201d diyor. Ara\u015ft\u0131rma Referans\u0131: Yulia Kovas, Gabrielle Garon-Carrier, Michel Boivin, Stephen A. Petrill, Robert Plomin, Sergey B. Malykh, Frank Spinath, Kou Murayama, Juko Ando, Olga Y. Bogdanova, Mara Brendgen, Ginette Dionne, Nadine Forget-Dubois, Eduard V. Galajinsky, Juliana Gottschling, Fr\u00e9d\u00e9ric Guay, Jean-Pascal Lemelin, Jessica A.R. Logan, Shinji Yamagata, Chizuru Shikishima, Birgit Spinath, Lee A. Thompson, Tatiana N. Tikhomirova, Maria G. Tosto, Richard Tremblay, Frank Vitaro. Why children differ in motivation to learn: Insights from over 13,000 twins from 6 countries. Personality and Individual Differences, 2015; 80: 51 DOI:10.1016/j.paid.2015.02.006 Kaynak:\u00a0Jeff Grabmeier, \u201cDon\u2019t blame kids if they do not enjoy school, study suggests\u201d,\u00a0http://news.osu.edu/news/2015/04/08/genetic-motivation/", "tags": ["aile", "\u00e7ocuklar (pedagoji & pediatri)", "duygular", "mutluluk", "okul"]},
{"source": "bilimfili.com", "url": "https://bilimfili.com/beyin-cinsiyeti-degistirilebilir-mi/", "category": "psikoloji", "date": "13 Nisan 2015", "title": "Beyin Cinsiyeti De\u011fi\u015ftirilebilir mi?", "content": "\u0130lk kez, Amerikal\u0131 bilimciler taraf\u0131ndan yeni do\u011fan s\u0131\u00e7anlar\u0131n beyin cinsiyetleri de\u011fi\u015ftirildi ve di\u015fi kemirgenlerin davran\u0131\u015fsal boyutta tamamen erkekle\u015fmeleri sa\u011fland\u0131. Ara\u015ft\u0131rmac\u0131lar n\u00f6rolojik (sinirsel) cinsiyetin daha \u00f6nce san\u0131landan \u00e7ok daha esnek bir olgu oldu\u011funu savunuyorlar. Beyinde cinsiyetin nas\u0131l belirlendi\u011fini ve mekanizmas\u0131n\u0131 ortaya \u00e7\u0131karan buna benzer bir \u00e7al\u0131\u015fma daha \u00f6nce yap\u0131lmam\u0131\u015ft\u0131. \u0130nsanlar dahil bir \u00e7ok hayvan\u0131n beyni prenatal (do\u011fum \u00f6ncesi) geli\u015fim s\u0131ras\u0131nda bir cinse meyilli olarak ve onun \u00f6zelliklerini yans\u0131tacak \u015fekilde geli\u015fir. Geleneksel olarak ise do\u011fduktan sonra bir ka\u00e7 g\u00fcn i\u00e7inde beynin cinsiyetinin yerle\u015fti\u011fi bir mit olarak s\u00f6ylenir. Ancak Nature Neuroscience\u2019da yay\u0131mlanan\u00a0bu yeni ara\u015ft\u0131rma durumun hi\u00e7 de varsay\u0131mlar gibi olmad\u0131\u011f\u0131n\u0131 g\u00f6steriyor. Deney i\u00e7in, 10 g\u00fcnl\u00fck di\u015fi s\u0131\u00e7anlara estradiol gibi davranan bir kimyasal enjekte edildi. Estradiol erkek s\u0131\u00e7anlar\u0131n geli\u015fimi s\u0131ras\u0131nda art\u0131\u015f g\u00f6steren ve menopoza ba\u011fl\u0131 rahats\u0131zl\u0131klar\u0131n tedavisinde kullan\u0131lan bir steroid t\u00fcr\u00fcd\u00fcr. Estradiol, \u00f6zellikle erkekle\u015fmeyi uyaran baz\u0131 genleri \u00a0susturmaya (genlerin \u00e7al\u0131\u015fmamas\u0131 veya protein sentezleyememesi) yarayan bir enzim olan DNA metiltransferaz (Dnmt) enzimini bloke eder. B\u00f6ylelikle bu genler \u2018susturulmam\u0131\u015f\u2019 olaca\u011f\u0131ndan maskulinizasyon (erilleme veya erkekle\u015fme) s\u00fcrecini uyararak devam ettirir. Bu durum cinsel olarak farkl\u0131la\u015fma s\u00fcreci bitmi\u015f olsa bile devam edebilir. Fiziksel olarak di\u015fi olan hayvanlar \u00fcreme davran\u0131\u015f\u0131 i\u00e7indeyken erkek gibi hareket ediyorlar. Sadece davran\u0131\u015flar\u0131 da de\u011fil, ayn\u0131 zamanda beyinleri de yap\u0131sal olarak bir transformasyon ge\u00e7irdi. Devam deneyi niteli\u011finde ara\u015ft\u0131rma ekibi,\u00a0di\u015fi s\u0131\u00e7anlarda\u00a0Dnmt genini sildi ve beyinlerinin ayn\u0131 \u015fekilde erkekle\u015fti\u011fi g\u00f6zlemlendi. Beyindeki beyin farkl\u0131l\u0131klar\u0131n\u0131n olu\u015fma s\u00fcrecini ara\u015ft\u0131ran ilk deneyler olarak literat\u00fcre ge\u00e7en \u00e7al\u0131\u015fmada, Dnmt\u2018ye maruz kalan hayvanlar\u0131n beyinlerinin di\u015file\u015fece\u011fi net bir \u015fekilde ortaya koyuldu. Seks\u00fcel farkl\u0131l\u0131klar bir kez olu\u015ftu\u011fu zaman bir daha de\u011fi\u015fmeyece\u011fi d\u00fc\u015f\u00fcn\u00fcl\u00fcyordu ancak bu ara\u015ft\u0131rma ile beyindeki cinsiyet farkl\u0131l\u0131klar\u0131 ve davran\u0131\u015ftaki farklar epigenetik olarak kontrol edilebiliyor. Yani cinsiyet farklar\u0131m\u0131z motomot bir DNA dizilimine ba\u011fl\u0131 de\u011fil ve ayn\u0131 zamanda geli\u015fim s\u0131ras\u0131nda da programlanabiliyor. \u00a0 Referans : \u00a0University of Maryland\nSciencealert.com, Brain \u2018gender\u2019 is more fluid than originally thought, research reveals, www.sciencealert.com/brain-gender-is-more-fluid-than-originally-thought-research-reveals", "tags": ["beyin", "cinsiyete \u00f6zg\u00fc konular"]},
{"source": "bilimfili.com", "url": "https://bilimfili.com/uyku-esnasinda-sosyal-onyargilari-unutmak/", "category": "psikoloji", "date": "11 Haziran 2015", "title": "Uyku Esnas\u0131nda Sosyal \u00d6nyarg\u0131lar\u0131 Unutmak", "content": "Bireyler aras\u0131 e\u015fitlik ve ho\u015fg\u00f6r\u00fc insanlar\u0131n destekledi\u011fi olgular olsa da Northwestern \u00dcniversitesi Psikoloji B\u00f6l\u00fcm\u00fc\u2019nden Xiaoqing Hu ile bir grup bilim insan\u0131 sosyal \u00f6nyarg\u0131lar\u0131n bilin\u00e7d\u0131\u015f\u0131 anlarda da i\u015flevini s\u00fcrd\u00fcrd\u00fc\u011f\u00fcn\u00fc iddia ediyor. Ara\u015ft\u0131rmac\u0131lar burada, bilin\u00e7sizce var olan \u0131rk ve cinsiyet ayr\u0131m\u0131n\u0131 azaltma ama\u00e7l\u0131 al\u0131\u015ft\u0131rma yapmay\u0131 deniyorlar. K\u0131rk kat\u0131l\u0131mc\u0131, her bir \u00f6nyarg\u0131 i\u00e7in yava\u015f dalga uykusu s\u0131ras\u0131nda (ilk uyumay\u0131 takip eden ve git gide derinle\u015fen uyku) pek rahats\u0131z edici olmayan bir ses veriliyor. Asl\u0131nda bu al\u0131\u015ft\u0131rmalar ko\u015fullanmadan daha farkl\u0131 de\u011fil. Tekrarl\u0131 bir \u015fekilde duyulan ses, belirli bir al\u0131\u015ft\u0131rma t\u00fcr\u00fcn\u00fc aktifle\u015ftiriyor. Al\u0131\u015ft\u0131rmadan hemen sonra \u00f6nyarg\u0131lar k\u00f6reliyor. Ara\u015ft\u0131rma makalesinde beyaz ve siyah insanlardan olu\u015fan gruplar\u0131n deney esnas\u0131nda g\u00f6sterilen siyah insanlar\u0131 -ellerinde silah gibi sald\u0131rma ama\u00e7l\u0131 aletler olmasa da- beyaz insanlara g\u00f6re daha su\u00e7lu g\u00f6rme e\u011filiminde oldu\u011fu ifade ediliyor. \u00d6te yandan daha genel bir \u015fekilde, bilimsel ba\u015far\u0131larda da i\u00e7kin bir basmakal\u0131pla\u015ft\u0131rma e\u011filimi, kad\u0131nlar\u0131n erkeklere k\u0131yasla bilime daha az yatk\u0131n oldu\u011fu g\u00f6r\u00fc\u015f\u00fcn\u00fcn savunuldu\u011funu g\u00f6steriyor. Ayr\u0131mc\u0131 davran\u0131\u015flar bireylere ve topluma zarar verici olsa da i\u00e7kin sosyal \u00f6nyarg\u0131lar\u0131n ortadan kald\u0131r\u0131lmas\u0131 bir dizi duygusal, bili\u015fsel ve sosyal fakt\u00f6r a\u00e7\u0131s\u0131ndan zor olabilir. \u00d6ncelikle, d\u0131\u015f grup \u00fcyelerinin tehdit edici olmas\u0131 sebebiyle bu ki\u015filere kar\u015f\u0131 duyulan korku s\u00f6n\u00fcmlemeye direnebilir. Ayr\u0131ca \u00f6nyarg\u0131lar\u0131n y\u0131llar boyu maruz kal\u0131nan basmakal\u0131plar sayesinde edinilmesi de bu \u00f6nyarg\u0131lardan bili\u015fsel bir \u015fekilde kurtulmay\u0131 zorla\u015ft\u0131rabilir. Son olarak, sosyal normlar da insanlar\u0131n stereotiple\u015ftirme e\u011filimi ve \u00f6nyarg\u0131lar\u0131n\u0131 destekleyebilir. Bu zorluklara ra\u011fmen i\u00e7kin \u00f6nyarg\u0131lar, \u201cbasmakal\u0131plara kar\u015f\u0131\u201d durumlarla kar\u015f\u0131la\u015f\u0131ld\u0131\u011f\u0131nda azalt\u0131labilir. Ancak bu al\u0131\u015ft\u0131rmalar\u0131n faydalar\u0131 da k\u0131r\u0131lgan olabilir ve/veya tipik bir durumla kar\u015f\u0131la\u015f\u0131ld\u0131\u011f\u0131nda ilk \u00f6nyarg\u0131lar daha bask\u0131n h\u00e2le gelebilir. Dolay\u0131s\u0131yla, i\u00e7kin sosyal \u00f6nyarg\u0131lar\u0131n uzun vadede bast\u0131r\u0131lmas\u0131 di\u011fer t\u00fcm \u00f6\u011frenme olaylar\u0131nda oldu\u011fu gibi, an\u0131lar\u0131n g\u00fc\u00e7lenip sa\u011flamla\u015ft\u0131r\u0131lmas\u0131yla elde edilir. Ara\u015ft\u0131rmac\u0131lar\u0131n aktard\u0131\u011f\u0131na g\u00f6re, son zamanlarda elde edilen bulgular uyku s\u00fcresinde yap\u0131lan an\u0131 g\u00fc\u00e7lendirilmesinin elde edilen yeni bilginin korunmas\u0131 i\u00e7in \u00f6nemli bir nokta oldu\u011funu g\u00f6steriyor. Uykunun an\u0131y\u0131 g\u00fc\u00e7lendirme konusundaki rol\u00fcn\u00fc g\u00f6z \u00f6n\u00fcnde bulundurarak ara\u015ft\u0131rmac\u0131lar, hem i\u00e7kin sosyal \u00f6nyarg\u0131lar\u0131 azaltmak hem de uyku s\u00fcresince bu al\u0131\u015ft\u0131rmalar\u0131 aktifle\u015ftirecek prosed\u00fcrler uygulad\u0131klar\u0131n\u0131 aktar\u0131yorlar. Ara\u015ft\u0131rma \u00f6zellikle al\u0131\u015ft\u0131rma s\u00fcre\u00e7lerinin kal\u0131c\u0131 etkiler yarat\u0131p yaratmad\u0131\u011f\u0131yla ilgileniyor. \u00c7\u00fcnk\u00fc makaleye g\u00f6re medyadaki ya da genel k\u00fclt\u00fcrdeki kal\u0131c\u0131 stereotipler anl\u0131k olarak azalt\u0131lan \u00f6nyarg\u0131y\u0131 tekrardan yaratabilir. Al\u0131\u015ft\u0131rmalar\u0131n faydalar\u0131n\u0131 korumak, \u00f6nyarg\u0131 azalt\u0131c\u0131 m\u00fcdahalelerin yararlar\u0131n\u0131 nihai k\u0131lmak a\u00e7\u0131s\u0131ndan b\u00fcy\u00fck \u00f6nem ta\u015f\u0131yor. \u00d6nyarg\u0131lara kar\u015f\u0131 al\u0131\u015ft\u0131rmalarla i\u015fitsel imler ili\u015fkilendirildi ve bu imler kullan\u0131larak uyku esnas\u0131nda \u00f6nyarg\u0131lara kar\u015f\u0131 \u00e7\u0131kan bilginin tekrardan aktifle\u015ftirilmesi ama\u00e7land\u0131. Kat\u0131l\u0131mc\u0131lar bir \u00fcniversite toplulu\u011fundan se\u00e7ilen beyaz kad\u0131n ve erkeklerdi. Bu kat\u0131l\u0131mc\u0131lar iki gruba ayr\u0131ld\u0131lar. \u0130lk testte, g\u00f6sterilen kad\u0131n veya erkek y\u00fczlerinin hangi derecede sanat ya da bilimle ili\u015fkilendirildi\u011fi ara\u015ft\u0131r\u0131ld\u0131. \u0130kinci testte, beyaz veya siyah y\u00fczlerin hangi derecede iyi ya da k\u00f6t\u00fc anlamlar\u0131 olan s\u00f6zc\u00fcklerle ili\u015fkilendirildi\u011fi ara\u015ft\u0131r\u0131ld\u0131. Daha \u00f6nceki ara\u015ft\u0131rmalarla tutarl\u0131 bir \u015fekilde kat\u0131l\u0131mc\u0131lar\u0131n hatr\u0131 say\u0131l\u0131r bir cinsiyet ve \u0131rk ayr\u0131m\u0131 yapt\u0131\u011f\u0131 g\u00f6zlemlendi. Bu g\u00f6zlem sonras\u0131 kat\u0131l\u0131mc\u0131lar i\u00e7kin cinsiyet ayr\u0131m\u0131 ve \u0131rksal \u00f6nyarg\u0131y\u0131 azaltmak i\u00e7in bir e\u011fitime tabi tutuldu. \u0130ki durumda da bir azalma bekleniyordu \u00e7\u00fcnk\u00fc e\u011fitim s\u00fcresince kat\u0131l\u0131mc\u0131lara stereotip kar\u015f\u0131t\u0131 bilgilerin yan\u0131 s\u0131ra ba\u015fka bilgiler de veriliyordu. Kat\u0131l\u0131mc\u0131lar cinsiyet stereotipi kar\u015f\u0131t\u0131 ve \u0131rk stereotipi kar\u015f\u0131t\u0131 do\u011fru cevaplar\u0131na kar\u015f\u0131 iki farkl\u0131 ses duydular. Bu etkile\u015fimi g\u00fc\u00e7lendirmek i\u00e7in bu iki ses, y\u00fcz-s\u00f6zc\u00fck e\u015fle\u015ftirmesini (\u00f6rne\u011fin, siyah bir adam\u0131n y\u00fcz\u00fc ve g\u00fcn \u0131\u015f\u0131\u011f\u0131 s\u00f6zc\u00fc\u011f\u00fc gibi tipik \u00f6nyarg\u0131 e\u015fle\u015ftirmeleri) kesintiye u\u011fratt\u0131. Bu e\u011fitim, iki ses i\u00e7in de birer t\u00fcr \u00f6nyarg\u0131 kar\u015f\u0131t\u0131 al\u0131\u015ft\u0131rmay\u0131 g\u00fc\u00e7lendirdi. Ara\u015ft\u0131rmac\u0131lar\u0131n aktard\u0131\u011f\u0131na g\u00f6re, al\u0131\u015ft\u0131rmalar sonras\u0131nda \u00f6nyarg\u0131lar ba\u015flang\u0131\u00e7 seviyelerine g\u00f6re azald\u0131. Daha sonra kat\u0131l\u0131mc\u0131lar 90 dakikal\u0131k bir uykuya davet edildi. Bu esnada, kat\u0131l\u0131mc\u0131lar\u0131n EEG sinyalleri (elektroensefalografi) yava\u015f dalga uykusu (YDU) sinyalleri g\u00f6sterdi\u011finde rastgele bir \u015fekilde baz\u0131 kat\u0131l\u0131mc\u0131lara cinsiyet ayr\u0131m\u0131 \u00f6nyarg\u0131s\u0131na kar\u015f\u0131 kullan\u0131lan ses, baz\u0131 kat\u0131l\u0131mc\u0131lara da \u0131rksal \u00f6nyarg\u0131 kar\u015f\u0131t\u0131 ses dinletildi. Yava\u015f dalga uykusunun bozuldu\u011fu farkedildi\u011finde sesler kesildi. Kat\u0131l\u0131mc\u0131lar uyand\u0131ktan sonra i\u00e7kin \u00f6nyarg\u0131lar tekrardan \u00f6l\u00e7\u00fcld\u00fc. Yava\u015f dalga uykusu esnas\u0131nda kullan\u0131lan sesler sayesinde uyku \u00f6ncesi ve uyku sonras\u0131 \u00f6nyarg\u0131 sonu\u00e7lar\u0131 k\u0131yasland\u0131\u011f\u0131nda \u00f6nyarg\u0131larda ciddi bir azalma g\u00f6zlemlendi. Bunun yan\u0131 s\u0131ra, uyku boyunca bu iki sesin ikisini de duymayan kat\u0131l\u0131mc\u0131lar\u0131n uyku \u00f6ncesi ve uyku sonras\u0131 i\u00e7kin \u00f6nyarg\u0131lar\u0131 \u00f6l\u00e7\u00fcld\u00fc\u011f\u00fcnde bir de\u011fi\u015fim olmad\u0131\u011f\u0131 g\u00f6zlemlendi. Buradan elde edilen sonu\u00e7; uyku esnas\u0131nda \u00f6nyarg\u0131 kar\u015f\u0131t\u0131 seslerin dinletilmesiyle hangi \u00f6nyarg\u0131 kar\u015f\u0131t\u0131 ses dinletildiyse \u00f6zel olarak bu \u201ci\u00e7kin \u00f6nyarg\u0131n\u0131n\u201d azalt\u0131labildi\u011fidir. \u0130\u00e7kin \u00f6nyarg\u0131lara kar\u015f\u0131 yap\u0131lan al\u0131\u015ft\u0131rmalar\u0131n kal\u0131c\u0131 etkilerini g\u00f6stermek i\u00e7in, kat\u0131l\u0131mc\u0131lar bir hafta sonra tekrardan teste tabi tutuldu. Uyku boyunca seslerin dinletilmesi \u00f6nyarg\u0131lar\u0131n azalmas\u0131n\u0131 sa\u011flad\u0131 ve bu azalman\u0131n bir haftal\u0131k s\u00fcre\u00e7te korundu\u011fu g\u00f6zlemlendi. Buna kar\u015f\u0131n, uyku boyunca ses dinletilmedi\u011finde \u00f6nyarg\u0131da bir azalma olmad\u0131\u011f\u0131 g\u00f6zlemlendi. Ba\u015flang\u0131\u00e7 de\u011ferleriyle kar\u015f\u0131la\u015ft\u0131r\u0131ld\u0131\u011f\u0131nda ses kullan\u0131lan deneylerde i\u00e7kin \u00f6nyarg\u0131lar\u0131n bir hafta sonra \u00f6ncesine k\u0131yasla daha az oldu\u011fu fakat ses kullan\u0131lmayan deneylerde i\u00e7kin \u00f6nyarg\u0131 de\u011ferlerinde bir azalma olmad\u0131\u011f\u0131 g\u00f6zlemlendi. Uyku s\u0131ras\u0131nda ger\u00e7ekle\u015fen n\u00f6rofizyolojik hareketler (\u00f6rne\u011fin yava\u015f dalgalar, h\u0131zl\u0131 g\u00f6z hareketi yani REM s\u00fcresi) bellek performans\u0131n\u0131 tahmin edebiliyor. Bu durumla al\u00e2kal\u0131 olarak imlemeye (bu deney i\u00e7in \u201ciki farkl\u0131 ses\u201d) \u00f6zg\u00fc \u00f6nyarg\u0131 azalmas\u0131 ve uyku fizyolojisi aras\u0131ndaki muhtemel ili\u015fki incelendi. Yaln\u0131zca yava\u015f dalga uykusu ile REM uyku s\u00fcresi tutarl\u0131 bir \u015fekilde imlemeye \u00f6zg\u00fc \u00f6nyarg\u0131 azalmas\u0131n\u0131 tahmin etti. Ara\u015ft\u0131rmaya g\u00f6re, uyku n\u00f6rofizyolojisi ile davran\u0131\u015f aras\u0131ndaki ili\u015fki \u00f6nyarg\u0131 azalmas\u0131n\u0131n uykuya ba\u011fl\u0131 oldu\u011funu g\u00f6steriyor. Ara\u015ft\u0131rman\u0131n bulgular\u0131 YDU ve REM\u2019in uykuya ba\u011fl\u0131 bellek g\u00fc\u00e7lendirmesinde i\u015flevli oldu\u011fu g\u00f6r\u00fc\u015f\u00fcn\u00fc destekliyor. Elbette ara\u015ft\u0131rmac\u0131lar bulgular\u0131yla ba\u011flant\u0131l\u0131 olarak bir\u00e7ok farkl\u0131 sorunun da cevaplanmas\u0131 gerekti\u011fini belirtiyorlar. \u00d6rne\u011fin, bu i\u00e7kin \u00f6nyarg\u0131 azalmalar\u0131n\u0131n daha uzun s\u00fcre etkili olmas\u0131 i\u00e7in ve al\u0131\u015ft\u0131rmalar\u0131n faydalar\u0131n\u0131n insanlar aras\u0131 ili\u015fkilere yans\u0131mas\u0131 i\u00e7in ne kadar al\u0131\u015ft\u0131rma yap\u0131lmas\u0131 gerekir? Tabii ki ara\u015ft\u0131rman\u0131n tekni\u011fi, a\u015fina oldu\u011fumuz ve Ivan Pavlov\u2019un temellerini att\u0131\u011f\u0131 ko\u015fullanma teorisi \u00fczerine in\u015fa ediliyor. Zaten \u00f6\u011frenme teorisyenleri de \u00f6\u011frenme olgusunu ko\u015fullanma teknikleri \u00fczerine dayand\u0131r\u0131r. Bu ara\u015ft\u0131rma, \u00f6nyarg\u0131lardan kurtulman\u0131n uykuyla ba\u011flant\u0131l\u0131 oldu\u011funu g\u00f6stermi\u015f olmas\u0131n\u0131n yan\u0131 s\u0131ra \u00f6\u011frendi\u011fimiz bilgilerin uyku esnas\u0131nda peki\u015ftirildi\u011fi g\u00f6r\u00fc\u015f\u00fcn\u00fc de destekliyor. G\u00f6r\u00fcnen o ki, sabahlamak yerine beynimizin uyku esnas\u0131nda \u00f6\u011frenilen bilgileri peki\u015ftirmesine izin vermeliyiz.", "tags": ["cinsiyet\u00e7ilik", "\u0131rk\u00e7\u0131l\u0131k", "uyku"]},
{"source": "bilimfili.com", "url": "https://bilimfili.com/bulasici-esneme/", "category": "psikoloji", "date": "18 Ekim 2014", "title": "Bula\u015f\u0131c\u0131 Esneme", "content": "Birisinin esnedi\u011fini g\u00f6r\u00fcnce ya da duyunca, hatta esnemek hakk\u0131nda d\u00fc\u015f\u00fcnd\u00fc\u011f\u00fcm\u00fczde ya da bir \u015feyler okudu\u011fumuzda, genellikle kendimizi esnerken buluruz. Ara\u015ft\u0131rmalar\u0131n g\u00f6sterdi\u011fine g\u00f6re insanlar\u0131n %40 ila %60 l\u0131k bir k\u0131sm\u0131n\u0131n \u201cbula\u015f\u0131c\u0131 esneme\u201dye kar\u015f\u0131 \u00e7evresinden kolayl\u0131kla etkilendi\u011fini g\u00f6steriyor. Daha \u00f6nce yap\u0131lan ara\u015ft\u0131rmalar ise burada ve burada, esneyen birisini g\u00f6rd\u00fc\u011f\u00fcm\u00fczde esnememizi; bireyin empati hissiyle, zekas\u0131yla, g\u00fcn\u00fcn belli saatleriyle ve hava ile ili\u015fkilendirmi\u015fler. Fakat yeni bir ara\u015ft\u0131rman\u0131n bulgular\u0131 ise; yukar\u0131da bahsedilen ili\u015fkilendirmelerin hi\u00e7birinin insanlar\u0131n \u201cbula\u015f\u0131c\u0131 esnemeye\u201d yatk\u0131n olup olmad\u0131\u011f\u0131yla ilgili bilgi vermedi\u011fi y\u00f6n\u00fcnde, ancak bireyin ya\u015f\u0131n\u0131n bununla bir ilgisi oldu\u011funu s\u00f6yl\u00fcyor. PLOS ONE\u2019da, esneyen insanlar\u0131n g\u00f6r\u00fcnt\u00fclerinin oldu\u011fu bir videoyu ayn\u0131 ki\u015filere y\u0131llar sonra ya da ba\u015fka bir yerde izletilerek sonu\u00e7lar elde eden bir \u00e7al\u0131\u015fma yay\u0131nland\u0131. Ve ara\u015ft\u0131rman\u0131n elde etti\u011fi sonu\u00e7 ise gen\u00e7 insanlar\u0131n \u201cbula\u015f\u0131c\u0131 esnemeye\u201d daha yatk\u0131n olduklar\u0131 y\u00f6n\u00fcnde. Peki; acaba, neden bireyin ya\u015f\u0131 \u201cbula\u015f\u0131c\u0131 esneme\u201dde bu kadar etkili olabilirdi? Bu soruya verilebilecek yan\u0131t \u015fu a\u00e7\u0131klamalar\u0131 i\u00e7erebilir; bireyin ya\u015f\u0131 ilerledik\u00e7e uyar\u0131c\u0131lara y\u00f6nelik dikkatinin giderek azalmas\u0131, videoda esneyen insanlarla kurulan ili\u015fkinin teknolojinin kullan\u0131m\u0131yla azalmas\u0131, ya da bireyin ya\u015f\u0131 ilerledik\u00e7e \u201cbula\u015f\u0131c\u0131 esnemeye\u201d yatk\u0131nl\u0131k durumu ortadan kalkar gibi. \u00d6te yandan bu yeni ara\u015ft\u0131rma, daha \u00f6nce ve daha az denekle yap\u0131lan di\u011fer ara\u015ft\u0131rman\u0131n aksine \u201cbula\u015f\u0131c\u0131 esneme\u201d ile bireyin \u201cempati derecesi\u201d, \u201czekas\u0131\u201d, \u201cg\u00fcn\u00fcn belli saatleri\u201d aras\u0131nda bir ili\u015fkinin olmad\u0131\u011f\u0131 sonucuna ula\u015ft\u0131. Yazarlar \u201cbula\u015f\u0131c\u0131 esnemenin\u201d hen\u00fcz bilinmeyen sebeplerle de\u011fi\u015fen ki\u015fisel bir \u00f6zellik oldu\u011funu ve genetic yap\u0131yla alakal\u0131 oldu\u011funu s\u00f6yl\u00fcyorlar. Ara\u015ft\u0131rmac\u0131lar, tutarl\u0131 bir ara\u015ft\u0131rma yapabilmek i\u00e7in 328 dene\u011fe empati derecelerini \u00f6l\u00e7meye y\u00f6nelik bili\u015fsel bir test uygulad\u0131klar\u0131n\u0131, sonras\u0131nda ise deneklere test esnas\u0131nda ka\u00e7 kez esnediklerini sormu\u015flar, bu y\u00f6ntemi se\u00e7melerinin sebebini ise; insanlar izlendiklerinin fark\u0131nda oldu\u011funda kendilerini rahat hissedemez ve esnemekten sak\u0131nabilir olarak yazm\u0131\u015flar.", "tags": ["empati", "insan davran\u0131\u015flar\u0131 (davran\u0131\u015f bilimleri)", "uyku"]},
{"source": "bilimfili.com", "url": "https://bilimfili.com/neden-asik-oluruz/", "category": "psikoloji", "date": "1 Aral\u0131k 2014", "title": "Neden A\u015f\u0131k Oluruz?", "content": "Her duygunun\u00a0oldu\u011fu gibi a\u015fk\u0131n da\u00a0fizyolojik ve psikolojik bir izah\u0131n\u0131n olmas\u0131 gerekiyor ku\u015fkusuz. \u00d6yleyse neden a\u015f\u0131k oluyoruz? Bu soruya verilecek cevaplar \u00e7ok \u00e7e\u015fitli \u015fekillerde olabilir ancak nedenleri sorguluyorsak elbette ki s\u00f6z konusu durumun k\u00f6kenlerini ele almal\u0131y\u0131z. Yani a\u015fk\u0131n evrimine bakmam\u0131z gerekiyor. Neden a\u015fk duygusuna sahip oldu\u011fumuz sorusu asl\u0131nda evrimsel a\u00e7\u0131dan cevaplanm\u0131\u015f bir soru. A\u015f\u0131k oluyoruz \u00e7\u00fcnk\u00fc \u00fcremeliyiz. \u00c7ok kaba ve \u201cd\u00fcz\u201d bir ifade gibi g\u00f6r\u00fcnebilir ancak tarifinde bile g\u00fc\u00e7l\u00fck \u00e7ekti\u011fimiz bu duygunun k\u00f6keni, \u00fcreme ve t\u00fcr\u00fcm\u00fcz\u00fc devam ettirebilme g\u00fcd\u00fcs\u00fcne dayan\u0131yor. Evrimsel s\u00fcre\u00e7te, de\u011fi\u015fen ko\u015fullara en iyi adapte olabilen canl\u0131 t\u00fcr\u00fcn\u00fcn hayat\u0131n\u0131 devam ettirebildi\u011finden yola \u00e7\u0131karak, a\u015f\u0131k olma durumumuzun asl\u0131nda canl\u0131 t\u00fcr\u00fcm\u00fcz\u00fcn devam\u0131n\u0131 sa\u011flamak amac\u0131ndan ba\u015fka bir ama\u00e7 ta\u015f\u0131mad\u0131\u011f\u0131n\u0131 da s\u00f6yleyelim.\u00a0Yani a\u015fk\u0131n madde\u00fcst\u00fc bir anlam\u0131 kesinlikle yoktur ve tamamen biyokimyasal bir s\u00fcre\u00e7tir. T\u00fcrlerin \u00fcremeye devam etmesi ve t\u00fcr\u00fcn devaml\u0131l\u0131\u011f\u0131n\u0131n sa\u011flanmas\u0131, evrim i\u00e7in ba\u015fat \u00f6nemdedir. \u00c7iftle\u015fmek ana ama\u00e7 iken a\u015fk duygusu bu amaca giden yaln\u0131zca bir ara\u00e7t\u0131r. 2005\u2019te yap\u0131lan bir ara\u015ft\u0131rma, beyindeki cinsel uyar\u0131n\u0131n insanlar\u0131n a\u015f\u0131k olduklar\u0131 anlarda tamamen aktif halde olmad\u0131\u011f\u0131n\u0131 ortaya koydu. Bu durum, a\u015fk\u0131n \u00fcremeyi g\u00fc\u00e7lendirdi\u011fi fikrini yanl\u0131\u015flam\u0131yor fakat yeni sorular\u0131n da ortaya \u00e7\u0131kmas\u0131na sebep oluyor. Mesela, \u00fcremeden sonra neden a\u015fk duygumuz devam ediyor? Bu soruya mutlak cevap elbetteki evrimsel temelde oluyor: \u00d6d\u00fcl ve ba\u011fl\u0131l\u0131\u011f\u0131n kombinasyonu partnerimize duyulan tutkuyu devaml\u0131 k\u0131l\u0131yor. \u00d6d\u00fcl motivasyonu ve onun yard\u0131mc\u0131 salg\u0131s\u0131 dopamin birlikteli\u011finden kaynakl\u0131 olarak, a\u015fk\u0131n birincil tela\u015f\u0131, bir duygudan ziyade bir tutkuya d\u00f6n\u00fc\u015fmesidir. Zamanla, di\u011fer n\u00f6ro-ileticiler (\u0130ng. neurotransmitter) \u00fcrememizin y\u0131llarca s\u00fcrd\u00fc\u011f\u00fc, uzun birlikteliklerin olu\u015fmas\u0131nda \u00f6nemli roller \u00fcstleniyor. Vazopressin ve oksitosin gibi hormonlar, \u00a0insanlara ve di\u011fer memeli t\u00fcrlerinin neredeyse %3\u2019\u00fcne devam eden tek e\u015fli bir a\u015fk\u0131 ya\u015famalar\u0131 noktas\u0131nda yard\u0131mc\u0131 olur. Bu iki kimyasal (vazopressin ve oksitosin), di\u011fer insanlarla ilgili haf\u0131za olu\u015fturma kabiliyetimizle ili\u015fkilidir ve onlar\u0131 tan\u0131yabilmemizi sa\u011flar. Ayn\u0131 zamanda dopaminin yan\u0131 s\u0131ra cinsel birle\u015fme an\u0131nda da salg\u0131lan\u0131r. Dopamin (haz ve mutluluk duygusuna sebep olur), oksitosin (ba\u011fl\u0131l\u0131k hissi ile ilgilidir) ve vazopressin (ba\u011fl\u0131l\u0131\u011f\u0131 geli\u015ftirir ve sosyal anlamda ay\u0131rt edebilmeyi sa\u011flar) birlikteli\u011fi partnerimize ba\u011fl\u0131l\u0131\u011f\u0131m\u0131za sebep olan \u00f6\u011frenilmi\u015f bir davran\u0131\u015f\u0131n ortaya \u00e7\u0131kmas\u0131n\u0131 sa\u011flar. Dopamin sinirsel bir iletim kimyasal\u0131d\u0131r. A\u015f\u0131k oldu\u011fumuzda mutlu hissetmemizin sebebi dopamindir. Oksitosin ise a\u015fk bitse dahi birlikteliklerin uzun s\u00fcre devam edebilmesini sa\u011flayan ve ba\u011fl\u0131l\u0131\u011fa sebep olan etken kimyasald\u0131r. \u0130li\u015fkilerdeki sorunlar ve bo\u015fanmalar\u0131n biyokimyasal s\u00fcre\u00e7teki sebebinin oksitosin seviyesinde meydana gelen\u00a0anormallikler oldu\u011fu d\u00fc\u015f\u00fcn\u00fclmektedir. Cinsel birle\u015fme s\u0131ras\u0131nda da oksitosin olduk\u00e7a fazla salg\u0131lan\u0131r. Bu durum da bize a\u015fk ile cinsel birle\u015fmenin evrimsel a\u00e7\u0131dan ili\u015fkili oldu\u011fu fikrini sunmaktad\u0131r. Vazopressin de t\u0131pk\u0131 oksitosin gibi ba\u011fl\u0131l\u0131k hissinin geli\u015fmesini ve buna ek olarak da sosyal hayatta insanlar\u0131 ay\u0131rt edebilmemizi ve tan\u0131yabilmemizi sa\u011flayan bir hormondur. Bu kimyasallar ayn\u0131 zamanda ailesel a\u015fkta da -\u00f6rne\u011fin, ebeveyn-\u00e7ocuk ya da karde\u015fler aras\u0131ndaki sevgide- rol oynuyor. Oksitosinin ebeveyn ba\u011f\u0131 \u00fczerinde \u00f6nemli rol\u00fc vard\u0131r. Ayn\u0131 zamanda da annede do\u011fum s\u0131ras\u0131nda oksitosin salg\u0131lan\u0131r ve anne s\u00fct\u00fcn\u00fcn \u00fcretilmesinde de yine oksitosinin rol\u00fc vard\u0131r. Sonu\u00e7 olarak, \u00fcrememize g\u00f6t\u00fcrebilecek ili\u015fkileri g\u00fc\u00e7lendirmek ve s\u00fcrd\u00fcrd\u00fc\u011f\u00fcm\u00fcz ili\u015fkiler sonucu do\u011facak \u00e7ocuklar\u0131 d\u00fc\u015f\u00fcnerek a\u015f\u0131k oluruz. Yani t\u00fcr\u00fcm\u00fcz\u00fc devam ettirebilmek i\u00e7in\u2026 Yukar\u0131da anlat\u0131lan s\u00fcre\u00e7lerin hepsi b\u00fct\u00fcn duygularda oldu\u011fu gibi tamamen beyinde ger\u00e7ekle\u015fmektedir. Dolay\u0131s\u0131yla a\u015fk da yaln\u0131zca beyinde ger\u00e7ekle\u015fmektedir. Elbetteki beyinde ger\u00e7ekle\u015fen alg\u0131lamalar, salg\u0131lamalar ya da uyar\u0131lar v\u00fccudumuzun kalp, kaslar, ba\u011f\u0131rsaklar gibi di\u011fer\u00a0organlar\u0131nda de\u011fi\u015fikliklere sebep olabilir ancak a\u015fk, kalpte olu\u015fan bir duygu de\u011fildir. Bir di\u011fer ifadeyle kalbimizle de\u011fil, beynimizle a\u015f\u0131k oluruz. Yararlan\u0131lan Kaynaklar: University of Minesota Psychology Today LiveScience Economist", "tags": ["a\u015fk", "duygular", "insan davran\u0131\u015flar\u0131 (davran\u0131\u015f bilimleri)", "insan evrimi", "insanbilim (antropoloji)", "romantik ili\u015fki"]},
{"source": "bilimfili.com", "url": "https://bilimfili.com/okul-oncesi-cocuklar-parcacik-fizigi-ogrenmeli/", "category": "egitim", "date": "2 Eyl\u00fcl 2016", "title": "Okul \u00d6ncesi \u00c7ocuklar Par\u00e7ac\u0131k Fizi\u011fi \u00d6\u011frenmeli", "content": "(Fizik\u00e7i Karen Gibson\u2019un, \u00e7ocuklara par\u00e7ac\u0131k fizi\u011fi \u00f6\u011fretmeye okul \u00f6ncesi \u00e7a\u011fda ba\u015flanmas\u0131n\u0131n \u00f6nemini vurgulayan makalesinin \u00e7evirisini sunuyoruz. Dr.Gibson, Carnegie Mellon \u00dcniversitesi\u2019nden doktora derecesini ald\u0131. Fermilab CDF deneyinde ve LUX deneyinde \u00e7al\u0131\u015ft\u0131.) Okul \u00f6ncesi \u00e7ocuklar say\u0131lar\u0131 ve s\u00f6zc\u00fckleri \u00f6\u011frenebiliyorsa, onlara neden kuarklar ve elektronlar \u00f6\u011fretilmesin? Par\u00e7ac\u0131k fizi\u011finin standart modeli harikulade bir kuramd\u0131r. Temel dayanaklar\u0131, di\u011fer bilimsel ara\u015ft\u0131rma alanlar\u0131nda oldu\u011fu gibi sa\u011flam bi\u00e7imde kurulmu\u015ftur. \u0130\u015fte bu nedenle par\u00e7ac\u0131k fizik\u00e7ilerine na\u00e7izane bir \u00f6neride bulunmak istiyorum: \u00c7al\u0131\u015fmalar\u0131n\u0131z\u0131 okul \u00f6ncesi \u00e7a\u011f\u0131ndaki \u00e7ocuklara anlat\u0131n. \u201cNe? Okul \u00f6ncesi \u00e7ocuklar m\u0131? Bunu neden yapay\u0131m ki? \u00c7ok erken olur, anlamazlar!\u201d diyebilirsiniz. Elbette derse elektrozay\u0131f Lagrangian\u2019\u0131 yazarak ba\u015flamamal\u0131s\u0131n\u0131z. \u00d6nemli olan, isimleri ve basit kavramlar\u0131 tan\u0131tmak. K\u00fc\u00e7\u00fck ya\u015ftaki \u00e7ocuklara elektronlardan, protonlardan, atomlardan ve hatta kuarklardan s\u00f6z edilmemesi i\u00e7in hi\u00e7bir neden yok. Bilim okur-yazarl\u0131\u011f\u0131 t\u00fcm di\u011fer okur-yazarl\u0131klar gibidir. \u00c7ocuklar\u0131n bir konuya kendilerini yabanc\u0131 hissetmemeleri ve anlamaya ba\u015flayabilmeleri i\u00e7in d\u00fczenli olarak o konu hakk\u0131nda bir \u015feyler duyuyor olmalar\u0131 gerekir. \u00c7ocuklara okumay\u0131 ya da aritmeti\u011fi nas\u0131l \u00f6\u011fretti\u011fimizi d\u00fc\u015f\u00fcn\u00fcn: Ebeveynler ve \u00f6\u011fretmenler s\u00f6zc\u00fckleri, say\u0131 saymay\u0131 ve toplama-\u00e7\u0131karma yapmay\u0131 g\u00f6stermeye, \u00f6\u011frenciler bu kavramlar\u0131 b\u00fct\u00fcn\u00fcyle anlamaya haz\u0131r olmadan \u00e7ok \u00f6nce ba\u015flar. Hepimiz anlay\u0131\u015f kapasitemizin s\u0131n\u0131rlar\u0131n\u0131 zorlayarak \u00f6\u011freniriz. Par\u00e7ac\u0131k fizi\u011fi son derece karma\u015f\u0131k olabilse de temel amac\u0131n\u0131n -her \u015feyin en temelde nelerden olu\u015fmu\u015f oldu\u011funu a\u00e7\u0131klamaya \u00e7al\u0131\u015fman\u0131n- okul \u00f6ncesi \u00e7ocuklara ilgin\u00e7 gelece\u011fini de unutmayal\u0131m. \u00c7ocuklar sandalyelerinin, yiyeceklerinin ve elbette kendi bedenlerinin temel bile\u015fenleri hakk\u0131nda bilgi edinmek ister. Lambay\u0131 yakmak i\u00e7in d\u00fc\u011fmeye dokundu\u011funuzda, elektronlar\u0131n duvardaki kablolardan ge\u00e7i\u015fini ke\u015ffetmeye okul \u00f6ncesi \u00e7ocuklar\u0131n bay\u0131ld\u0131\u011f\u0131n\u0131 birinci elden deneyimledim. Do\u011fal olarak \u00e7ocuklar\u0131n kuarklar hakk\u0131ndaki \u00f6\u011frenimi okul \u00f6ncesi \u00e7a\u011fda ba\u015flay\u0131p bitmemelidir. Bu bilgiler d\u00fczenli olarak her s\u0131n\u0131fta sunulmaya devam edilmelidir. B\u00f6ylece \u00e7ocuklar ortaokul ya da liseye geldiklerinde, par\u00e7ac\u0131k fizi\u011fini daha derin d\u00fczeyde kavramaya haz\u0131r olacaklard\u0131r. Kavramlar onlara korkutucu ya da y\u0131ld\u0131r\u0131c\u0131 gelmeyecek ve \u201cbu konular bana g\u00f6re de\u011fil\u201d demeyeceklerdir. Peki okul \u00f6ncesi \u00e7ocuklar her \u015feyi anlar m\u0131? Hay\u0131r. Yanl\u0131\u015f anlad\u0131klar\u0131 \u015feyler olabilir mi? Ku\u015fkusuz. Bu sorun olur mu? Kesinlikle olmaz. Asl\u0131na bakarsan\u0131z, halka a\u00e7\u0131k dersler veren fizik\u00e7ilerin anlatt\u0131klar\u0131n\u0131, dinleyicilerin ka\u00e7 tanesinin kavrayabildi\u011fini bilmek isterdim. Bu yeti\u015fkinlerden baz\u0131lar\u0131n\u0131n yanl\u0131\u015f anlad\u0131\u011f\u0131 \u015feylerin, basit bir sunumun sonunda k\u00fc\u00e7\u00fck \u00e7ocuklar\u0131n yanl\u0131\u015f anlad\u0131klar\u0131yla boy \u00f6l\u00e7\u00fc\u015febilece\u011fini duyarsam \u015fa\u015f\u0131rmam. Ba\u015far\u0131l\u0131 bir sunumun en \u00f6nemli yan\u0131, mesaj\u0131n basitle\u015ftirilmesidir. \u0130letmek istedi\u011finiz bir ya da iki temel d\u00fc\u015f\u00fcnceye ba\u011fl\u0131 kal\u0131n. \u00d6\u011frencilerin ilgisini s\u00fcrd\u00fcrmek i\u00e7in onlara bolca soru y\u00f6neltin. Konu\u015fman\u0131z 10 dakika civar\u0131nda olsun ve ard\u0131ndan s\u0131n\u0131f\u0131n etkinli\u011fe kat\u0131l\u0131m\u0131n\u0131 sa\u011flay\u0131n. \u00c7ocuklar e\u011flensin ve etkinli\u011fin gidi\u015fat\u0131n\u0131 kendi beceri ve ilgileri belirlesin. Onlara \u015fark\u0131 s\u00f6yletebilir, komik danslar yapt\u0131rabilir ya da resimler \u00e7izdirebilirsiniz. Son olarak yapt\u0131klar\u0131n\u0131z\u0131 birlikte \u00f6zetleyin. \u00c7ocuklara sorular sorun ve onlar\u0131n da size sormas\u0131na izin verin. Dokunma duyusunun kullan\u0131m\u0131 da \u00f6nemli. Be\u015f ya\u015f\u0131ndaki o\u011flumun gitti\u011fi Montessori okulundaki \u00f6\u011fretmenler, \u00fc\u00e7 ve d\u00f6rt ya\u015f\u0131ndaki \u00e7ocuklara say\u0131lar\u0131n karelerini ve k\u00fcplerini \u00f6\u011fretiyor. \u00d6\u011fretmenler bu fikirleri g\u00f6sterebilmek i\u00e7in minik boncuklardan yap\u0131lm\u0131\u015f fiziksel kareler ve k\u00fcpler kullan\u0131yor. D\u00f6rt basamakl\u0131 say\u0131lar\u0131n nas\u0131l toplanaca\u011f\u0131n\u0131 g\u00f6stermek i\u00e7in birleri ve onlar\u0131 temsil eden boncuk zincirleri kullan\u0131yorlar. Daha uzun boncuk zincirleri de y\u00fczleri ve binleri temsil etmek i\u00e7in kare ya da k\u00fcp bi\u00e7iminde katlan\u0131yor. Peki o\u011flum bu matematiksel kavramlar\u0131 benim anlad\u0131\u011f\u0131m gibi anl\u0131yor mu? Hay\u0131r, ama ileride bunu yapabilmesini sa\u011flayacak temeli kazan\u0131yor. Karen Gibson ICHEP2016 s\u0131ras\u0131ndaki sunumunu yaparken g\u00f6r\u00fcl\u00fcyor. Telif: Emily Conover Ben okul \u00f6ncesi \u00e7ocuklarla konu\u015furken, kuarklar\u0131 g\u00f6stermek i\u00e7in farkl\u0131 renklerde ve b\u00fcy\u00fckl\u00fcklerde pamuk pomponlar kullan\u0131yorum. Bu sergileme bi\u00e7imini yapmas\u0131 kolay ve ucuz; dolay\u0131s\u0131yla \u00f6\u011fretmen ve \u00f6\u011frencilerin daha sonra incelemeleri i\u00e7in gitti\u011fim s\u0131n\u0131flarda b\u0131rak\u0131yorum. Ayr\u0131ca yan\u0131ma genellikle fazladan pomponlar da al\u0131yorum ve \u00e7ocuklar\u0131n kuarklar\u0131 k\u00fcmeleyerek yeni par\u00e7ac\u0131klar yapmalar\u0131n\u0131 sa\u011fl\u0131yorum (her nedense en pop\u00fcler birle\u015ftirme \u00fcst kuark ile elektron oluyor). \u00c7ocuklarla konu\u015fmaya zaman ay\u0131rmak, di\u011fer sosyal yard\u0131m bi\u00e7imlerinden daha az \u00f6nemli gibi g\u00f6r\u00fcn\u00fcyor; ama gelecek neslin fizik\u00e7ilerle ve fizik ara\u015ft\u0131rmalar\u0131 ile ki\u015fisel ba\u011f kurmalar\u0131 a\u00e7\u0131s\u0131ndan bu \u00e7ok \u00f6nemli. \u00c7ocuklar\u0131n okul programlar\u0131 ya da sosyal \u00e7evreleri sayesinde m\u00fchendislerle, istatistik\u00e7ilerle ve hatta yerbilimciler ya da biyologlar ile tan\u0131\u015fma f\u0131rsatlar\u0131 olabiliyor ama fizik\u00e7ilerle kar\u015f\u0131la\u015fan \u00e7ocuklar\u0131n say\u0131s\u0131 \u00e7ok az. Kendi \u00e7evrenizde etkin olarak, halk\u0131n temel bilim ara\u015ft\u0131rmalar\u0131n\u0131n \u00f6nemine ili\u015fkin fark\u0131ndal\u0131k geli\u015ftirmesine yard\u0131mc\u0131 olabilir ve yeni fikirlere son derece a\u00e7\u0131k olup hangi meslekteki insanlar\u0131n neler yapt\u0131\u011f\u0131n\u0131 \u00f6\u011frenmeyi seven k\u00fc\u00e7\u00fck \u00e7ocuklarla ba\u011flant\u0131 kurabilirsiniz. 15 ya\u015f\u0131ndaki \u00e7ocuklardan olu\u015fan bir s\u0131n\u0131fta yapt\u0131\u011f\u0131m sunumdan sonra, d\u00f6rt \u00e7ocuk bana fikirlerini de\u011fi\u015ftirdiklerini ve b\u00fcy\u00fcd\u00fcklerinde ya fizik\u00e7i ya da g\u00f6kbilimci olmak istediklerini s\u00f6ylemi\u015fti. \u00c7ocuklara ve \u00e7al\u0131\u015fma alan\u0131m\u0131za katk\u0131da bulunman\u0131n yan\u0131 s\u0131ra, okul \u00f6ncesi \u00e7ocuklarla par\u00e7ac\u0131k fizi\u011fi konu\u015farak kendinize de \u015fa\u015f\u0131rt\u0131c\u0131 avantajlar sa\u011flayabilirsiniz. Laboratuvarda ya da yeti\u015fkinlere y\u00f6nelik konu\u015fmalarda kar\u015f\u0131la\u015ft\u0131\u011f\u0131n\u0131zdan \u00e7ok daha farkl\u0131 ve taze bir dinleyici kitlesiyle bir araya geleceksiniz. Fizik\u00e7ilerin s\u0131kl\u0131kla iddia etti\u011fi o ke\u015fif mutlulu\u011funu i\u00e7lerinde ger\u00e7ekten hisseden insanlarla vakit ge\u00e7ireceksiniz. Son olarak, bu alana ili\u015fkin neleri sevdi\u011finizi ve yapt\u0131klar\u0131n\u0131z\u0131 nas\u0131l basitle\u015ftirebilece\u011finizi d\u00fc\u015f\u00fcnmek zorunda kalacaks\u0131n\u0131z. Bunu yaparken biraz da e\u011flenmeye bak\u0131n. Kim bilir? \u00c7ocuklar sizi \u015fa\u015f\u0131rtabilir. Daha da iyisi, siz kendinizi \u015fa\u015f\u0131rtabilirsiniz. Okul \u00f6ncesi \u00e7ocuklara sunum yapman\u0131n p\u00fcf noktalar\u0131:\n1- Basitle\u015ftirin (bilimsel terim yok!), ama dinleyicilere sayg\u0131 duyun.\n2- \u0130lgiyi s\u00fcrd\u00fcrmek i\u00e7in soru sorun.\n3- S\u0131n\u0131fta b\u0131rakabilece\u011finiz dokunulabilir sergileme ara\u00e7lar\u0131 kullan\u0131n.\n4- Konuyu \u00f6nemli noktalara getirecek e\u011flenceli etkinlikler yap\u0131n.\n5- Bitirirken kilit noktalar\u0131 \u00f6zetleyin.", "tags": ["\u00e7ocuklar (pedagoji & pediatri)", "par\u00e7ac\u0131k fizi\u011fi"]},
{"source": "bilimfili.com", "url": "https://bilimfili.com/kadin-bedenini-nesnelestirmek-gozlerimizden-okunuyor/", "category": "psikoloji", "date": "17 \u015eubat 2015", "title": "Kad\u0131n Bedenini Nesnele\u015ftirmek: G\u00f6zlerimizden Okunuyor!", "content": "Sosyal gruplarda cinsiyet ile g\u00f6rsel ilgi aras\u0131ndaki ili\u015fkiyi ara\u015ft\u0131rmak ve ayn\u0131 zamanda yo\u011fun g\u00f6rsel ilginin, g\u00f6zlemlenenin davran\u0131\u015flar\u0131n\u0131 nas\u0131l etkileyebilece\u011fini incelemek amac\u0131yla y\u00fcr\u00fct\u00fclen \u00e7al\u0131\u015fma, alan\u0131nda bir ilk olarak g\u00f6r\u00fcl\u00fcyor. Cincinnati \u00dcniversitesi\u2019nin psikoloji program\u0131nda doktora \u00f6\u011frencisi olan Mary Jean Amon taraf\u0131ndan y\u00fcr\u00fct\u00fclen bu ara\u015ft\u0131rma Frontiers in Psychology dergisinde \u00e7evrimi\u00e7i olarak yay\u0131nland\u0131. Ayn\u0131 ya da farkl\u0131 cinsiyetler aras\u0131 \u201cbak\u0131\u015f izle\u011fi\u201dne ili\u015fkin \u00e7al\u0131\u015fma, kad\u0131nlar\u0131n daha s\u0131k ve daha uzun s\u00fcreli g\u00f6zlemlendiklerini buldu. \u00dczerlerinden bak\u0131\u015f izleklerinin olu\u015fturuldu\u011fu foto\u011fraflar her iki cinsiyetten kat\u0131l\u0131mc\u0131lara kar\u0131\u015f\u0131k da\u011f\u0131t\u0131lm\u0131\u015f olsa bile, hem erkek hem de kad\u0131nlar taraf\u0131ndan kad\u0131nlara daha s\u0131k ve uzun bak\u0131ld\u0131\u011f\u0131 sonucu elde edildi. Amon bulgular\u0131n, kad\u0131nlar\u0131n toplumda nas\u0131l de\u011ferlendiriliyor olabilece\u011fini ve bunun kad\u0131nlar\u0131n \u00f6zg\u00fcven ve davran\u0131\u015flar\u0131nda nas\u0131l olumsuz etkileri olabilece\u011fini vurguluyor. Ara\u015ft\u0131rmada kat\u0131l\u0131mc\u0131lar iki gruba ayr\u0131ld\u0131. Kad\u0131n ve erkek \u00fcniversite \u00f6\u011frencilerinden olu\u015fan 100 ki\u015filik (her cinsiyetten 50 kat\u0131l\u0131mc\u0131) ilk grupta bulunan kat\u0131l\u0131mc\u0131lar\u0131n beyaz bir arka plan \u00f6n\u00fcnde portre benzeri foto\u011fraflar\u0131 \u00e7ekildi. 76 \u00fcniversite \u00f6\u011frencisi taraf\u0131ndan temsil edilen ikinci gruba, g\u00f6rsel uyaranlara verilen psikolojik tepkilerin ara\u015ft\u0131r\u0131laca\u011f\u0131 ve rasgele insan, sanat eseri, manzara, hayvan ve \u00e7izgi karakter foto\u011fraflar\u0131 g\u00f6sterilece\u011fi s\u00f6ylendi.\n\u201cBakan\u201d grup, foto\u011fraflar\u0131 incelemek \u00fczere bilgisayar ekranlar\u0131n\u0131n kar\u015f\u0131s\u0131na oturtuldu. Kat\u0131l\u0131mc\u0131lar\u0131n bak\u0131\u015f izlekleri, haberleri olmadan g\u00f6z takip cihaz\u0131 ile kaydedildi ve bak\u0131\u015f noktalar\u0131 tespit edildi. \u0130nceleme i\u00e7in portre foto\u011fraflar, tek ki\u015filik olanlardan, farkl\u0131 cinsiyet kompozisyonlar\u0131na sahip iki, d\u00f6rt ve alt\u0131 ki\u015filik grup foto\u011fraflar\u0131na kadar de\u011fi\u015fik senaryolar halinde grupland\u0131r\u0131ld\u0131.\n\u201cBuldu\u011fumuz \u015fey, tamam\u0131nda kad\u0131nlara daha s\u0131k bak\u0131ld\u0131\u011f\u0131. \u0130lk\u00f6nce onlara bak\u0131l\u0131yor, en son onlara bak\u0131l\u0131yor ve daha uzun s\u00fcreli bak\u0131l\u0131yorlar. Bu hem erkek hem de kad\u0131n kat\u0131l\u0131mc\u0131lar i\u00e7in ge\u00e7erli.\u201d diyor Amon. Amon bulgular\u0131n, kad\u0131nlar\u0131n s\u0131k s\u0131k fiziksel g\u00f6r\u00fcn\u00fc\u015fleriyle de\u011ferlendirildiklerini iddia eden nesnele\u015ftirme teorisini yans\u0131tt\u0131\u011f\u0131n\u0131 belirtiyor. \u201cBu, cinselle\u015ftirme ve hatta kad\u0131nlara sadece v\u00fccut par\u00e7alar\u0131 olarak davranma ile yak\u0131ndan ilgili ve a\u00e7\u0131k ki zaman i\u00e7inde olumsuz sonu\u00e7lar yaratabilir\u201d diyen ara\u015ft\u0131rmac\u0131 \u015f\u00f6yle devam ediyor: \u201c\u00d6rne\u011fin k\u0131sa vadeli etkileri, d\u00fc\u015f\u00fck \u00f6zg\u00fcven ve bili\u015fsel i\u015flevi i\u00e7eriyor olabilir. Uzun vadeli etkileri ise daha zor. Kad\u0131nlar kendilerini nesnele\u015ftirmeye ve fiziksel g\u00f6r\u00fcn\u00fcmleriyle de\u011ferlendirmeye ba\u015fl\u0131yorlar.\u201d\nFrontiers in Psychology, psikolojinin geni\u015f ara\u015ft\u0131rma yelpazesindeki g\u00f6ze \u00e7arpan ke\u015fifleri yay\u0131mlayan akademik bir dergi. Amon\u2019un \u00e7al\u0131\u015fmas\u0131, derginin \u201cKi\u015filik ve Sosyal Psikoloji\u201d b\u00f6l\u00fcm\u00fcnde yay\u0131nland\u0131. Bu b\u00f6l\u00fcm, \u00f6zbenlik ve kimlik, ki\u015filer ve gruplar aras\u0131 ili\u015fkiler, s\u00f6zl\u00fc olmayan ileti\u015fim, davran\u0131\u015flar, stereotipler ve sosyal bili\u015fin di\u011fer bi\u00e7imleri de dahil sosyal psikolojinin t\u00fcm boyutlar\u0131n\u0131 kaps\u0131yor. \u00c7al\u0131\u015fmada 50 kad\u0131n ve 50 erkek kat\u0131l\u0131mc\u0131 foto\u011frafland\u0131. Ya\u015flar\u0131 18 ile 26 aras\u0131nda de\u011fi\u015fen kat\u0131l\u0131mc\u0131lar\u0131n ya\u015f ortalamas\u0131 19\u2019du. Kat\u0131l\u0131mc\u0131lar\u0131n y\u00fczde 80\u2019i beyaz, y\u00fczde 12\u2019si \u00e7ift \u0131rkl\u0131, y\u00fczde 7\u2019si siyah ve y\u00fczde 1\u2019i Asyal\u0131 idi.\u00a0\u201cBakan grup\u201d ise 39 kad\u0131n ve 37 erkek taraf\u0131ndan temsil edildi. Kat\u0131l\u0131mc\u0131lar\u0131n ya\u015flar\u0131, 18 ile 48 aras\u0131ndayd\u0131 ve ya\u015f ortalamas\u0131 19\u2019du. Bu grupta bulunan kat\u0131l\u0131mc\u0131lar\u0131n y\u00fczde 82\u2019si beyaz, y\u00fczde 7\u2019si siyah, y\u00fczde 5\u2019i Asyal\u0131, y\u00fczde 4\u2019\u00fc \u00e7ift \u0131rkl\u0131 ve y\u00fczde 3\u2019\u00fc Hispanik\u2019ti. Amon\u2019un \u00e7al\u0131\u015fmas\u0131, Cincinnati \u00dcniversitesi\u2019nin Psikoloji B\u00f6l\u00fcm\u00fc\u2019nde bulunan Bili\u015f, Eylem ve Alg\u0131 Merkezi\u2019nde ger\u00e7ekle\u015ftirildi. Merkez, bili\u015f ve alg\u0131-eylem dinamiklerini ke\u015ffetmek i\u00e7in kullan\u0131l\u0131yor. Amon\u2019un \u00e7al\u0131\u015fmas\u0131nda Uygulamal\u0131 Bilim Laboratuvar\u0131\u2019n\u0131n uzaktan g\u00f6z takip cihaz\u0131 kullan\u0131ld\u0131. Bu teknoloji, bak\u0131\u015f izle\u011finin noktalar\u0131n\u0131 ger\u00e7ek zamanl\u0131 hesaplayabilmek \u00fczere korneal yans\u0131malar\u0131 yakal\u0131yor. Ara\u015ft\u0131rmada, 76 kat\u0131l\u0131mc\u0131n\u0131n her birinin bak\u0131\u015flar\u0131n\u0131n zaman\u0131, s\u0131kl\u0131\u011f\u0131 ve sekans\u0131 \u00f6l\u00e7\u00fcld\u00fc.\n\u201cKat\u0131l\u0131mc\u0131lar bir bilgisayar ekran\u0131ndan foto\u011fraflara bak\u0131yordu ve bu teknoloji ekran\u0131n alt\u0131na oturtulan, neredeyse eski VHS \u00e7alarlar\u0131n boyutlar\u0131nda bir ara\u00e7t\u0131\u201d diyor Amon: \u201cBu teknoloji, retinan\u0131n bulundu\u011fu yere lazer g\u00f6nderiyor, ayr\u0131ca kafa hareketlerini \u00f6l\u00e7\u00fcyor ve sonra ekranda bak\u0131\u015fa kar\u015f\u0131l\u0131k gelen \u00e7ap\u0131 \u00f6l\u00e7\u00fcyor.\u201d\nAmon\u2019a g\u00f6re, g\u00f6rsel ilgiyi inceleyen \u00e7al\u0131\u015fman\u0131n ba\u015far\u0131s\u0131n\u0131n bir b\u00f6l\u00fcm\u00fc, m\u00fcdahalesiz g\u00f6z takip teknolojisinden geliyor. Bakanlar g\u00f6zlerinde bu teknolojiyi hissetmiyorlar ve bak\u0131\u015f noktalar\u0131n\u0131n \u00f6l\u00e7\u00fcm\u00fcnde bunun kullan\u0131ld\u0131\u011f\u0131n\u0131n fark\u0131na varm\u0131yorlar. \u00a0 Ara\u015ft\u0131rma Referans\u0131: Mary Jean Amon. Visual attention in mixed-gender groups. Frontiers in Psychology, 2015; 5 DOI: 10.3389/fpsyg.2014.01569 Kaynak: Bilim ve Gelecek \u201cKad\u0131n bedenini nesnele\u015ftirmek: G\u00f6zlerimizden okunuyor!\u201d <http://bilimvegelecek.com.tr/kadin-bedenini-nesnelestirmek-gozlerimizden-okunuyor>", "tags": ["cinsiyet\u00e7ilik", "cinsiyete \u00f6zg\u00fc konular", "g\u00f6zbilim (oftalmoloji)", "ki\u015filik"]},
{"source": "bilimfili.com", "url": "https://bilimfili.com/sahte-bilimi-bilimden-nasil-ayirt-edebilirsiniz/", "category": "egitim", "date": "24 Nisan 2016", "title": "\u201cSahte-Bilimi\u201d Bilimden Nas\u0131l Ay\u0131rt Edebilirsiniz?", "content": "Giri\u015fi filozof\u00a0Harry Frankfurt\u2018un \u201cBoktanl\u0131k \u00dczerine\u201d adl\u0131 ba\u015fyap\u0131t\u0131ndan bir al\u0131nt\u0131 ile yapal\u0131m istedik;\n\u201cDo\u011fruyu bildi\u011fini d\u00fc\u015f\u00fcnmeyen bir insan i\u00e7in yalan s\u00f6ylemek imkans\u0131zd\u0131r. Fakat sa\u00e7mal\u0131klar, b\u00f6ylesi bir ili\u015fkiyi gerektirmez.\u201d\nH\u0131zl\u0131 bir bi\u00e7imde yay\u0131lan sosyal medya haberlerinin oldu\u011fu g\u00fcn\u00fcm\u00fcz d\u00fcnyas\u0131nda, zaman t\u00fcnelinizde a\u015fa\u011f\u0131lara do\u011fru indik\u00e7e bir sa\u00e7mal\u0131ktan \u00f6teye gitmeyen sahte bilim z\u0131rval\u0131klar\u0131n\u0131\u00a0bilim i\u00e7eriklerinden ay\u0131rmak olduk\u00e7a zorlu bir durum haline gelmi\u015ftir. Ge\u00e7ti\u011fimiz g\u00fcnlerde bir okurumuz, facebook sayfam\u0131za, bir \u00fcniversitede \u201cakademisyenlik\u201d yapan bir \u201chocan\u0131n\u201d bir konu \u00fczerine yapt\u0131\u011f\u0131 sahte bilim payla\u015f\u0131m\u0131n\u0131 g\u00f6ndererek, do\u011fru olup olmad\u0131\u011f\u0131n\u0131 sormu\u015ftu. S\u00f6z konusu payla\u015f\u0131m\u0131 okudu\u011fumuzda yaz\u0131n\u0131n bolca bilimsel terimi kendisine aksesuar yapt\u0131\u011f\u0131n\u0131 ve ger\u00e7ekleri \u00e7arp\u0131t\u0131p aktard\u0131\u011f\u0131n\u0131 g\u00f6rd\u00fck. Akademisyen \u00fcnvan\u0131na sahip bir ki\u015finin b\u00f6ylesi z\u0131rval\u0131klar payla\u015farak insanlar\u0131 ger\u00e7ek olmayana sevketmesini hayretle kar\u015f\u0131lam\u0131\u015f olsak da bu payla\u015f\u0131ma yaz\u0131m\u0131z \u00e7er\u00e7evesinde yer vermeyece\u011fiz.\u00a0Fakat, \u00f6zellikle de g\u00fcn\u00fcm\u00fczde; kurguyu, ger\u00e7ekten ay\u0131rt etmek olduk\u00e7a zorlu bir hal almaya ba\u015flad\u0131. Peki bir \u015feyin bilimsel bir ger\u00e7ek olup olmad\u0131\u011f\u0131n\u0131 nas\u0131l anlayabilirsiniz? Olaylar\u0131 daha karma\u015f\u0131k hale getirmek i\u00e7in biraz bilim sosu ve birka\u00e7 bilimsel kavram ile ta\u00e7land\u0131r\u0131lan sahte bilim z\u0131rval\u0131klar\u0131n\u0131 ger\u00e7ek bilimden ay\u0131rt etmeye yarayacak basit bir y\u00f6ntemi sizlerle payla\u015faca\u011f\u0131z. \u00d6ncelikle kendi skeptik d\u00fc\u015f\u00fcncemizden ayr\u0131 olarak, ara\u015ft\u0131rmac\u0131lar; insanlar\u0131n s\u00f6zde bilim sa\u00e7mal\u0131\u011f\u0131n\u0131 ala\u015fa\u011f\u0131 edebilmelerinin olduk\u00e7a kolay oldu\u011funu ortaya koymu\u015flard\u0131\u00a0[1]. Ancak biz biraz daha ge\u00e7mi\u015fe, 1966 y\u0131l\u0131na geri gidece\u011fiz ve teorik fizik\u00e7i Richard Feynman taraf\u0131ndan geli\u015ftirilen ve g\u00fcn\u00fcm\u00fczde daha da ge\u00e7erli olan basit bir tekni\u011fe ba\u015fvuraca\u011f\u0131z [2]. \u015e\u00f6yle ki; ilk bak\u0131\u015fta akla uygun gibi g\u00f6z\u00fcken bir \u015fey okudu\u011funuzda ya da duydu\u011funuzda yapman\u0131z gereken; onu g\u00fcnl\u00fck dilde izah etmeyi denemektir ya da bunu yazan veya s\u00f6yleyen ki\u015finin s\u00f6z konusu \u015feyi size herhangi bir bilimsel jargon ya da kavram kullanmadan anlatmas\u0131n\u0131 istemektir ve hala akla uygun gelip gelmedi\u011fini kontrol etmektir. \u00d6rne\u011fin; diyelim ki bu ki\u015fi, a\u015f\u0131n\u0131n, otizme sebep oldu\u011funu s\u00f6yl\u00fcyor ve \u00e7\u00fcnk\u00fc diyerek bu c\u00fcmlesini gerek\u00e7elendiriyor; \u201c\u00e7\u00fcnk\u00fc birden fazla sim\u00fcltane a\u015f\u0131 uygulamas\u0131 ba\u011f\u0131\u015f\u0131kl\u0131k sistemini zay\u0131flat\u0131yor ya da olumsuz etkiliyor.\u00a0[3]\u201d \u0130lk bak\u0131\u015fta etkileyici geliyor de\u011fil mi? Fakat tam bu noktada ki\u015fiden, bunun ne anlama geldi\u011fini kavramlardan uzak tutarak anlatmas\u0131n\u0131 isteyin. Ya da nas\u0131l oluyor da; bir grup \u00f6l\u00fc vir\u00fcs\u00fcn bir ki\u015fiye enjekte edilmesi -b\u00f6ylelikle v\u00fccudun savunma mekanizmas\u0131 bu vir\u00fcs\u00fc tan\u0131yor ve canl\u0131 formuyla kar\u015f\u0131la\u015ft\u0131\u011f\u0131nda ona sald\u0131r\u0131yor\u2013 geni\u015f bir \u00f6l\u00e7e\u011fi olan davran\u0131\u015fsal sorunlara sebep olabiliyor? Mant\u0131kl\u0131 m\u0131? Akla uygun mu? Elbetteki bundan 50 y\u0131l \u00f6nce Feynman iklim de\u011fi\u015fimi ya da a\u015f\u0131 kar\u015f\u0131tl\u0131\u011f\u0131 hakk\u0131nda konu\u015fmam\u0131\u015ft\u0131, ancak bilim e\u011fitimi hakk\u0131nda \u00f6nemli noktalara de\u011finmi\u015fti. 1966 y\u0131l\u0131ndaki\u00a0US National Science Teachers Association\u2018daki konu\u015fmas\u0131nda, Feynman; yar\u0131n\u0131n e\u011fitimcileri i\u00e7in bir \u015feyin ad\u0131n\u0131 bilmek ile onun do\u011fru anlam\u0131n\u0131 anlamak aras\u0131ndaki fark\u0131n \u00f6nemine de\u011finiyordu [4].\nBu konu\u015fmada, Feynman, oyuncak bir k\u00f6pek, ger\u00e7ek bir k\u00f6pek ve bir motosiklet gibi resimler ile ba\u015flayan ve \u00f6\u011frencilere \u201cHareket ettiren nedir?\u201d\u00a0diye soran birinci s\u0131n\u0131f d\u00fczeyine ait bir fen kitab\u0131ndan\u00a0bahsediyordu.\nBu soru temel bir bilim tart\u0131\u015fmas\u0131na ba\u015flamak i\u00e7in yeterince ilgin\u00e7\u00a0bir soru olabilir, fakat kitab\u0131n \u00f6\u011fretmen k\u0131lavuzu formundaki cevap; b\u00fct\u00fcn se\u00e7enekler i\u00e7in de basit\u00e7e; enerjinin onu hareket ettirdi\u011fini s\u00f6yl\u00fcyordu. Feynman konu\u015fmas\u0131na \u015f\u00f6yle devam ediyordu: \u201d \u015eimdi, enerji, olduk\u00e7a g\u00fc\u00e7 alg\u0131lanan bir konsepttir. Hatas\u0131z olarak anlatmas\u0131 \u00e7ok \u00e7ok zordur. Benim s\u00f6ylemek istedi\u011fim ise; enerjiyi do\u011fru \u015fekilde kullanmak i\u00e7in onu yeterince iyi anlam\u0131\u015f olmak kolay de\u011fildir. Evet enerji ifadesini do\u011fru \u015fekilde kullanarak baz\u0131 \u015feylere dair sonu\u00e7lar \u00e7\u0131karabilirsiniz, ancak bu birinci s\u0131n\u0131f d\u00fczeyinin \u00e7ok \u00e7ok \u00f6tesindedir. Bu da \u015funu demekle e\u015f de\u011ferdir; \u2018Tanr\u0131 hareket ettiriyor\u2019 ya da \u2018Ruh hareket ettiriyor\u2019 ya da \u2018Hareket edebilirlik hareket ettiriyor.\u2019\u00a0\u201c Bunun yerine fen bilimleri \u00f6\u011fretmenlerine \u015fu tavsiyede bulunuyordu: \u201c\u00d6\u011fretmenler, sorulara karma\u015f\u0131k bilimsel kavramlar\u0131 kullanma hatas\u0131na d\u00fc\u015fmeden s\u0131radan bir insan gibi cevap vermelidir. \u00d6rne\u011fin; oyuncak k\u00f6pek hareket ediyor \u00e7\u00fcnk\u00fc i\u00e7erisindeki tekrar eski haline gelmeye \u00e7al\u0131\u015fan ve bunu yaparken de di\u015fliyi iten yayl\u0131 kurgu mekanizmas\u0131n\u0131 ayarlad\u0131n\u0131z.\u201d Ya\u015f d\u00fczeyi de\u011fi\u015ftik\u00e7e \u00f6\u011fretim bi\u00e7iminin de de\u011fi\u015fti\u011fini bir\u00e7ok \u00f6\u011fretmen iyi bilir. Zaten \u00f6zellikle de k\u00fc\u00e7\u00fck ya\u015f d\u00fczeyi i\u00e7in bir s\u00fcreci\u00a0onun anlayabilece\u011fi ifadelerle anlatmak olduk\u00e7a zorlu bir i\u015ftir, bunu yapamad\u0131\u011f\u0131n\u0131zda daha \u00e7ok soruya maruz kalaca\u011f\u0131n\u0131z ise bir ger\u00e7ektir. \u00d6zellikle de bilim \u00f6\u011fretimi bir\u00e7ok yan\u0131lg\u0131y\u0131 y\u0131kmas\u0131, yanl\u0131\u015f bilinenleri d\u00fczeltmesi, merak duygusunu gidermesi ve ikna edici olmas\u0131 a\u00e7\u0131s\u0131ndan daha bir \u00f6nemlidir. Bu konuya ili\u015fkin de Feynman \u00f6nemli bir \u00f6neride bulunuyor: \u201cSonunda bir fikri mi \u00f6\u011fretti\u011finizi yoksa yaln\u0131zca bir tan\u0131m\u0131 m\u0131 \u00f6\u011fretti\u011finizi anlamak i\u00e7in bir yol geli\u015ftirdim. \u015eu \u015fekilde test edin: Yeni \u00f6\u011frendi\u011finiz bir \u015feyi herhangi bir yeni kelime kullanmadan, kendi bildiklerinizle yeniden izah etmeyi deneyin. \u015eimdi bana \u2018enerji\u2019 kelimesini kullanmadan k\u00f6pe\u011fi neyin hareket ettirdi\u011fini s\u00f6yleyin bakal\u0131m? Anlatamazs\u0131n\u0131z, \u00e7\u00fcnk\u00fc bilim hakk\u0131nda hi\u00e7bir \u015fey \u00f6\u011frenmediniz.\u201d [5] Bilim e\u011fitimi bir yana, Feynman\u2019\u0131n \u00f6nerisi herhangi birisinin iddias\u0131n\u0131 de\u011ferlendirmek s\u00f6z konusu oldu\u011funda da ge\u00e7erli. BigThink\u2019den Simon Oxenham \u015f\u00f6yle a\u00e7\u0131kl\u0131yor: \u201cE\u011fer bir kimse bir \u015feyi g\u00fcnl\u00fck dil ile a\u00e7\u0131klayam\u0131yorsa, ki\u015finin iddias\u0131nda bulundu\u011fu \u015feyi kendisinin anlay\u0131p anlamad\u0131\u011f\u0131n\u0131 sorgulamal\u0131y\u0131z. S\u00f6z konusu ki\u015fi, konuya hakim olmayan ki\u015filere kar\u015f\u0131 ba\u011flam d\u0131\u015f\u0131 konu\u015fuyor ve s\u0131kl\u0131kla uzman terimleri kullan\u0131yorsa, bu ki\u015fiye kar\u015f\u0131 kuraca\u011f\u0131m\u0131z ilk c\u00fcmle: \u201cNeden?\u201d olmal\u0131d\u0131r. Feynman\u2019\u0131n deyimiyle, \u2018Bi\u00e7imi takip etmek ve ona bilim demek m\u00fcmk\u00fcnd\u00fcr, ancak bu sahte bilimdir.'\u201d [6] Evet olduk\u00e7a kolay bir konseptten bahsediyoruz. Yani s\u00f6z konusu \u015feyi ger\u00e7ek d\u00fcnya i\u00e7erisine al\u0131p, g\u00fcndelik dil ile basit bi\u00e7imde ifade etmeye \u00e7al\u0131\u015fma tekni\u011fiyle; bilimi, sahte z\u0131rval\u0131klardan\u00a0ay\u0131rt edebilirsiniz. Bu \u00f6nerileri mutlaka denemenizi \u00f6neriyoruz. Ve Feynman\u2019\u0131n kendi \u00f6nerisine nas\u0131l s\u0131k\u0131ca ba\u011fl\u0131 oldu\u011funu merak ediyorsan\u0131z yakla\u015f\u0131k 20 y\u0131l \u00f6ncesine ait a\u015fa\u011f\u0131daki r\u00f6portaj\u0131 izlemenizi \u00f6neriyoruz. Videoda Feynman\u2019\u0131n BBC muhabirine m\u0131knat\u0131slar\u0131n \u00e7al\u0131\u015fma prensibini muhabirin anlayabilece\u011fi kavramlarla anlatt\u0131\u011f\u0131n\u0131 g\u00f6receksiniz. Kendisine bir kez daha sayg\u0131lar\u0131m\u0131z\u0131 sunuyoruz.", "tags": ["bilim", "sahte bilim"]},
{"source": "bilimfili.com", "url": "https://bilimfili.com/3-yas-grubu-cocuklar-hicbir-sey-yapmadan-her-seyi-elde-edebileceklerini-dusunuyorlar/", "category": "egitim", "date": "1 Aral\u0131k 2015", "title": "3 Ya\u015f Grubu \u00c7ocuklar Hi\u00e7bir \u015eey Yapmadan Her \u015eeyi Elde Edebileceklerini D\u00fc\u015f\u00fcn\u00fcyorlar", "content": "Hayat\u0131m\u0131z\u0131n ilk y\u0131llar\u0131nda, isteme eylemimiz; g\u00fc\u00e7l\u00fc bir umut etme ya da \u00f6zlem duygusundan \u00e7ok daha fazlas\u0131d\u0131r. Bu ilk y\u0131llar\u0131m\u0131zda, daha fazla kurabiye ya da bir ejderham\u0131z olmas\u0131n\u0131 istedi\u011fimizde, baz\u0131 par\u00e7alar\u0131m\u0131z \u201cg\u00f6n\u00fclden\u201d arzulad\u0131\u011f\u0131m\u0131z bu \u015feyleri hayata ge\u00e7irebilece\u011fimizi d\u00fc\u015f\u00fcn\u00fcr. \u0130svi\u00e7re\u2019deki\u00a0Cognitive Science Center of Neuch\u00e2tel \u2018den ara\u015ft\u0131rmac\u0131lar\u00a0St\u00e9phane Bernard, Fabrice Cl\u00e9ment ve Hugo Mercier; k\u00fc\u00e7\u00fck \u00e7ocuklar i\u00e7in; isteme duygusunun s\u0131radan bir arzu olarak g\u00f6r\u00fclmedi\u011fini, fiziksel ger\u00e7ekli\u011fi etkileyebilen b\u00fcy\u00fcl\u00fc \u00f6zelliklere sahip bir eylem olarak g\u00f6r\u00fcld\u00fc\u011f\u00fcn\u00fc s\u00f6yl\u00fcyorlar. Bilim insanlar\u0131; isteme konusundaki bu garip fikre neyin sebep oldu\u011funu anlamakta zorluk ya\u015f\u0131yorlard\u0131. Yeni bir ara\u015ft\u0131rmada, Bernard ve arkada\u015flar\u0131 bu durumun; biz yeti\u015fkinlerin kendimizi \u015f\u0131martt\u0131\u011f\u0131m\u0131z bir hayalin g\u00fc\u00e7l\u00fc ve ilkel bir versiyonu oldu\u011funu ileri s\u00fcr\u00fcyor. Ara\u015ft\u0131rmac\u0131lar; 3-5 ya\u015f aras\u0131 okul \u00f6ncesi \u00e7ocuklara i\u00e7inde incik boncuk olan iki yumurta g\u00f6sterdiler ve bu iki yumurtadan birisini alacak olan ara\u015ft\u0131rmac\u0131n\u0131n hangisini se\u00e7ece\u011fine dair tahminde bulunmalar\u0131n\u0131 istediler. \u0130\u00e7erisinde ne varsa ona sahip olunabilece\u011fini biliyor olmak, \u00e7ocuklar\u0131n, i\u00e7erisinde daha \u00e7ok \u015fey olan yumurtan\u0131n tercih edilece\u011fini \u00f6ng\u00f6rmelerini sa\u011flad\u0131.\u00a0Bu durum; ger\u00e7e\u011fe dayal\u0131 beklentilerimizi k\u00f6reltmeyi \u00f6\u011frenmeden \u00f6nce, bir \u015feyi ger\u00e7ek k\u0131lmak i\u00e7in istemenin yeterli oldu\u011funu d\u00fc\u015f\u00fcnd\u00fc\u011f\u00fcm\u00fcz\u00fc g\u00f6steriyor. Bernard\u2019a g\u00f6re; yeti\u015fkinler olarak arzular\u0131m\u0131z\u0131n nas\u0131l d\u00fc\u015f\u00fcncelerimize n\u00fcfuz etti\u011finin bir \u00f6rne\u011fi olarak; bir\u00e7ok insan kendisinin ortalaman\u0131n \u00fcst\u00fcnde bir zekaya sahip oldu\u011funu d\u00fc\u015f\u00fcnmesidir. Fakat yeti\u015fkinlerdeki bu e\u011filimin d\u0131\u015f\u0131nda, baz\u0131 bilimciler \u00e7ocuklar\u0131n yapt\u0131\u011f\u0131n\u0131n hakiki bir hayalcilik olmad\u0131\u011f\u0131n\u0131 bunun yerine \u201c\u00e7aba g\u00f6sterme\u201d ile \u201cyeterlili\u011fi\u201d birbirinden ay\u0131rmada ya\u015fanan sorun olarak olarak tan\u0131ml\u0131yor. \u00c7ocuklar\u0131n yeterliliklerine dair a\u015f\u0131r\u0131 iyimser tahminler yapt\u0131klar\u0131 ge\u00e7mi\u015f \u00e7al\u0131\u015fmalarda, ayn\u0131 zamanda da biraz \u00e7aba g\u00f6stermeleri gerekti. Yap\u0131lan bir deneyde, 4 ya\u015f\u0131ndaki \u00e7ocuklar; -potaya top att\u0131klar\u0131 bir etkinlikte- e\u011fer potay\u0131 da kontrol edebilirseler iki kat daha fazla topu basket atabilecekleri \u00f6ng\u00f6r\u00fcs\u00fcnde bulundular (hatta \u00e7ocuklara yeteneklerine dair daha ger\u00e7ek\u00e7i olmalar\u0131 gerekti\u011fi fikrinin verildi\u011fi bir deneme a\u015famas\u0131ndan sonra bile). Ara\u015ft\u0131rma ekibi, \u00e7ocuklar\u0131n bir \u015feyi ger\u00e7ekle\u015ftirmek i\u00e7in hi\u00e7bir \u015fey yapmad\u0131klar\u0131nda bile hala istedikleri sonucu bekleyip beklemediklerini g\u00f6rmek istediler. Deneyde, okul \u00f6ncesi \u00e7a\u011f\u0131ndaki \u00e7ocuklar, ara\u015ft\u0131rmac\u0131n\u0131n bir kova i\u00e7erisindeki 2 plastik yumurtadan birini \u00e7ekmesini 8 defa izlediler. \u00c7ocuklar yumurtalardan birinin i\u00e7erisinde yaln\u0131zca bir oyuncak oldu\u011funu, di\u011ferinde ise 3 oyuncak oldu\u011funu biliyorlard\u0131. Dolay\u0131s\u0131yla, yapmalar\u0131 gereken sadece ara\u015ft\u0131rmac\u0131n\u0131n hangisini \u00e7ekmesine karar vermekti. \u00c7ekili\u015flerin d\u00f6rd\u00fcnde, \u00e7ocuklara yumurtan\u0131n i\u00e7inde her ne olursa olsun alamayacaklar\u0131 s\u00f6ylendi. Bu durumda, \u00e7ocuklar\u0131n bir oyuncakl\u0131 ya da \u00fc\u00e7 oyuncakl\u0131 yumurtay\u0131 tahmin etme yatk\u0131nl\u0131klar\u0131 e\u015fit d\u00fczeyde idi. Di\u011fer 4 \u00e7ekili\u015fte ise, \u00e7ocuklara yumurtan\u0131n i\u00e7erisindeki oyunca\u011f\u0131 alabilecekleri s\u00f6ylendi. Burada, \u00e7ocuklar \u00fc\u00e7 oyuncakl\u0131 yumurtan\u0131n \u00e7ekilmesi tahminini yapmaya daha yatk\u0131nd\u0131lar. B\u00f6ylece \u00e7ocuklar oyuncaklar\u0131 cebe indirmek istediler ve bu durum da onlar\u0131n tahminlerini etkiledi. Bir grup \u00e7ocuk ise daha fazla oyunca\u011f\u0131n cazibesinden etkilenmeden tahminde bulundular. 5 ya\u015f grubu \u00e7ocuklar\u0131ndan birka\u00e7\u0131 -oyuncaklar\u0131 alabilecekleri ya da alamayacaklar\u0131- \u00e7ekili\u015flerin yar\u0131s\u0131nda bir oyuncak kazan\u0131rken, di\u011fer yar\u0131s\u0131nda da 3 oyuncak kazand\u0131lar. Journal of Experimental Child Psychology\u2018de A\u011fustos 2015 tarihinde yay\u0131mlanan ara\u015ft\u0131rman\u0131n sonu\u00e7lar\u0131na g\u00f6re; g\u00f6r\u00fcnen o ki, bu ya\u015ftaki \u00e7ocuklar rastgeleli\u011fe haddinden fazla bir anlam y\u00fckl\u00fcyorlar. \u00c7ocuklar iki se\u00e7enek aras\u0131ndaki rastgele se\u00e7imin; se\u00e7ilenin se\u00e7ilmeyenden daha fazla \u015fey i\u00e7ermesi gerekti\u011fini d\u00fc\u015f\u00fcn\u00fcyorlar ve bu durum yap\u0131lan se\u00e7ime g\u00f6re de de\u011fi\u015fkenlik g\u00f6steriyor. 5 ya\u015f\u0131ndaki \u00e7ocuklar\u0131n rastgeleli\u011fe dair d\u00fc\u015f\u00fcnceleri ve ihtimallere dair \u00f6nsezileri, hayalcili\u011fi yeti\u015fkinlerdekine benzer bir \u015fekilde k\u0131s\u0131tlar. Bir\u00e7ok insan; ortalamadan daha zeki olduklar\u0131n\u0131 s\u00f6yler, \u00e7\u00fcnk\u00fc bu insanlar bu s\u00f6ylediklerini do\u011frulamak i\u00e7in zekili\u011fin tan\u0131m\u0131n\u0131 e\u011fip b\u00fckerler. Fakat k\u0131sa boylu insanlar, boylar\u0131n\u0131n ortalaman\u0131n \u00fczerinde oldu\u011funu iddia etmezler \u00e7\u00fcnk\u00fc bu insanlar uzunlu\u011fu kendilerine uygun bir bi\u00e7imde tan\u0131mlayamazlar. \u0130nsanlar kendilerini oldu\u011fundan daha iyi g\u00f6stermeye \u00e7al\u0131\u015fabilirler, ancak ger\u00e7ekler \u00e7o\u011fu zaman bu durum i\u00e7in bir k\u0131s\u0131tlay\u0131c\u0131 olu\u015fturur. Kaynak: Kate Baggaley, \u201c3-Year-Olds Think They Can Get Anything Without Doing Any Work,\u201d https://www.braindecoder.com/3-year-olds-think-they-can-get-anything-without-doing-any-work-1451059409.html", "tags": ["\u00e7ocuklar (pedagoji & pediatri)"]},
{"source": "bilimfili.com", "url": "https://bilimfili.com/ayaktayken-daha-iyi-dusunuyoruz/", "category": "egitim", "date": "28 Nisan 2015", "title": "Ayaktayken Daha \u0130yi D\u00fc\u015f\u00fcn\u00fcyoruz", "content": "Texas A&M Health Science Center School of Public Health\u2019de yap\u0131lan bir \u00e7al\u0131\u015fmaya g\u00f6re; ayaktaki s\u0131ralarda bulunan \u00f6\u011frenciler oturak s\u0131ralarda bulunan \u00f6\u011frencilere k\u0131yasla ders ile daha ili\u015fikli/ba\u011flant\u0131l\u0131 oluyorlar. \u0130lk bulgulara g\u00f6re, ayakta s\u0131ralar\u0131n bulundu\u011fu s\u0131n\u0131flarda \u00f6\u011frenciler, \u00f6\u011frenme s\u00fcrecine %12 oran\u0131nda daha fazla ili\u015fik durumdalar. International Journal of Health Promotion and Education \u2018da yay\u0131mlanan ara\u015ft\u0131rma,\u00a0bir \u00f6\u011fretim y\u0131l\u0131 boyunca g\u00f6zlemlenen\u00a0d\u00f6rd\u00fcnc\u00fc s\u0131n\u0131ftaki\u00a0yakla\u015f\u0131k 300 \u00f6\u011frenci \u00fczerinde yap\u0131ld\u0131. Ba\u011fl\u0131l\u0131k/Dikkatlilik (en. Engagement); sorulan sorulara cevap verme, tart\u0131\u015fmalara aktif bir \u015fekilde kat\u0131lmak i\u00e7in parmak kald\u0131rma gibi \u00f6\u011frenme s\u0131ras\u0131ndaki aktiflik (en. on-task behaviors) durumuna ba\u011fl\u0131 olarak ve konuya ilgisiz davran\u0131\u015flar (en. off-task behaviors) g\u00f6sterme durumuna ba\u011fl\u0131 olarak \u00f6l\u00e7\u00fcld\u00fc. Ayaktaki s\u0131ralar ayn\u0131 zamanda ki\u015finin ayakta durmas\u0131na dayal\u0131 olan s\u0131ralard\u0131r. Bu s\u0131ralar\u0131n yanlar\u0131nda iskemleler de bulunur ve \u00f6\u011frenciler istedikleri anda oturma ya da ayakta durma olana\u011f\u0131na sahiptirler. Ayn\u0131 zamanda ergonomi m\u00fchendisi olan\u00a0Texas A&M Health Science Center School of Public Health \u2018den Yard. Do\u00e7. Mark Benden\u2018in \u00f6nceki ara\u015ft\u0131rmalar\u0131nda ayaktaki s\u0131ralarda bulunan \u00f6\u011frencilerin oturak \u015feklindeki geleneksel s\u0131ralarda oturan \u00f6\u011frencilere k\u0131yasla %15 oran\u0131nda daha fazla kalori harcad\u0131klar\u0131n\u0131 ve obeziteyi azaltmada s\u0131ra yap\u0131s\u0131n\u0131n etkili olabilece\u011fini g\u00f6stermi\u015fti. Ve bu ara\u015ft\u0131rmalarda\u00a0anekdot niteli\u011finde bir delil de elde edildi; bu tip s\u0131ralar ayn\u0131 zamanda ders ile ili\u015fikli\u011fi/ba\u011fl\u0131l\u0131\u011f\u0131 (en.engagement) da art\u0131r\u0131yor. Sonu\u00e7lar\u0131n kendisini \u015fa\u015f\u0131rtmad\u0131\u011f\u0131n\u0131 s\u00f6yleyen Benden; \u00f6nceki ara\u015ft\u0131rmalar\u0131n;\u00a0d\u00fc\u015f\u00fck seviyelerde de olsa\u00a0fiziksel aktivitenin bili\u015fsel yeti \u00fczerinde faydalar\u0131 oldu\u011funu g\u00f6sterdi\u011fini belirtiyor. Benden: \u201cAyakta \u00e7al\u0131\u015fma yerleri ilgisiz davran\u0131\u015f sorunlar\u0131n\u0131 azalt\u0131yor\u00a0ve \u00f6\u011frencilerin dikkat seviyelerini art\u0131r\u0131yor ya da akademik g\u00f6revleri tamamlama s\u0131ras\u0131nda oturak durumdaki monotonlu\u011fu ortadan kald\u0131rarak \u00f6\u011frencilere farkl\u0131 bir y\u00f6ntem sa\u011flayarak akademik ili\u015fiklik davran\u0131\u015f\u0131n\u0131 art\u0131r\u0131yor. Bir\u00e7ok ara\u015ft\u0131rma akademik anlamda ili\u015fikli\u011fin/dikkat vermenin \u00f6\u011frencilerin ba\u015far\u0131s\u0131ndaki en \u00f6nemli etken oldu\u011funu g\u00f6steriyor. Basit\u00e7e, ayaktayken, oturur halde oldu\u011fumuzdan daha iyi d\u00fc\u015f\u00fcn\u00fcyoruz\u201c diyor. Benden,\u00a0bu ara\u015ft\u0131rmadan \u00e7\u0131kar\u0131lacak en \u00f6nemli sonucun; s\u0131n\u0131flarda ayakta bulunulan s\u0131ralar\u0131n, akademik performans ve \u00e7ocukluk obezitesi gibi iki soruna ayn\u0131 anda dikkat \u00e7ekmesi oldu\u011funu s\u00f6yl\u00fcyor. Ara\u015ft\u0131rma Referans\u0131:\u00a0Marianela Dornhecker, Jamilia J. Blake, Mark Benden, Hongwei Zhao, Monica Wendel. The effect of stand-biased desks on academic engagement: an exploratory study. International Journal of Health Promotion and Education, 2015; 1 DOI:10.1080/14635240.2015.1029641\nKaynak:\u00a0 Texas A&M University,\u00a0\u201cWant kids to pay attention in class? Give them standing desks\u201d,\u00a0http://news.tamhsc.edu/?post=want-kids-to-pay-attention-in-class-give-them-standing-desks", "tags": ["beyin", "fizyoloji"]},
{"source": "bilimfili.com", "url": "https://bilimfili.com/erkek-cocuklari-okulda-neden-daha-az-basarili-ve-cozumu-nedir/", "category": "egitim", "date": "12 Haziran 2015", "title": "Erkek \u00c7ocuklar\u0131 Okulda Neden Daha Az Ba\u015far\u0131l\u0131 ve \u00c7\u00f6z\u00fcm\u00fc Nedir?", "content": "Yeni yay\u0131mlanan OECD raporuna g\u00f6re 15 ya\u015f grubu erkek \u00e7ocuklar\u0131 ya\u015f\u0131tlar\u0131 k\u0131z \u00e7ocuklar\u0131na k\u0131yasla daha az ba\u015far\u0131l\u0131. Hen\u00fcz uzun vadede bir delil olsa da, d\u00fcnya \u00e7ap\u0131nda baz\u0131 erkek \u00e7ocuklar\u0131 i\u00e7in \u201ctrend\u201d olan \u015fey; okulda geri kalmak. Luxembourg \u00dcniversitesi\u2019nden ara\u015ft\u0131rmac\u0131lar; Masculinities and Social Change \u2018de yay\u0131mlad\u0131klar\u0131 yeni bir \u00e7al\u0131\u015fmada bu durumun muhtemel iki temel sebebi ve potansiyel \u00e7\u00f6z\u00fcm\u00fcne dair tan\u0131mlama yapt\u0131lar. Bu \u00e7al\u0131\u015fma gelenekselin d\u0131\u015f\u0131nda, aile ve \u00f6\u011fretmenlerin d\u00fc\u015f\u00fcncelerini toplamaktan ziyade direkt olarak \u00e7ocuklardan toplanan delillerle y\u00fcr\u00fct\u00fcld\u00fc. E\u011fitim Sosyolojisi b\u00f6l\u00fcm\u00fcnden, ara\u015ft\u0131rman\u0131n y\u00fcr\u00fct\u00fcc\u00fcs\u00fc Profes\u00f6r Andreas Hadjar ara\u015ft\u0131rma sonu\u00e7lar\u0131na dair: \u201cOkula yabanc\u0131la\u015fm\u0131\u015f (okula uzak hisseden ve okulu faydal\u0131 bulmayan) erkek \u00e7ocuklar\u0131n\u0131n ba\u015far\u0131s\u0131zl\u0131\u011f\u0131nda g\u00fc\u00e7l\u00fc bir e\u011filim g\u00f6rd\u00fck. Ayn\u0131 zamanda performans d\u00fc\u015f\u00fckl\u00fc\u011f\u00fc ile erkeklerin cinsiyetlerine ili\u015fkin sahip olduklar\u0131 geleneksel d\u00fc\u015f\u00fcnceler (ataerkillik) aras\u0131nda a\u00e7\u0131k bir ili\u015fki vard\u0131\u201d\u00a0de\u011ferlendirmesinde bulunuyor. Bu \u00f6zellikleri g\u00f6steren erkek \u00e7ocuklar\u0131 s\u0131n\u0131f ortam\u0131ndaki huzuru bozmaya daha yatk\u0131nlar ve performans d\u00fc\u015f\u00fckl\u00fc\u011f\u00fc sebebiyle, ortalama bir erkek \u00f6\u011frenciden y\u0131ll\u0131k notland\u0131rmada\u00a0%8 daha d\u00fc\u015f\u00fck nota sahipler. Erkekler gibi bir\u00e7ok k\u0131z \u00e7ocu\u011fu da okula yabanc\u0131 hissettiklerini ifade ediyorlar, ancak bu tutumlar\u0131n erkekler \u00fczerinde daha fazla olumsuz etkiye sahip oldu\u011fu g\u00f6r\u00fcl\u00fcyor. Ayn\u0131 zamanda, erkek/kad\u0131n rollerine dair geleneksel g\u00f6r\u00fc\u015fe sahiplik erkek ve k\u0131zlar\u0131 e\u015fit d\u00fczeyde etkiliyor, fakat \u00e7al\u0131\u015fma; bu d\u00fc\u015f\u00fcncelerin, k\u0131z \u00f6\u011frencilere k\u0131yasla erkekler aras\u0131nda daha yayg\u0131n oldu\u011funu g\u00f6steriyor. Bununla birlikte; okula yabanc\u0131la\u015fmay\u0131 ve cinsiyetin toplumsal rol\u00fcne dair e\u011filimleri\u00a0etkileyen akran grubu davran\u0131\u015flar\u0131 ve sosyo-ekonomik durum gibi di\u011fer fakt\u00f6rler de okul performans\u0131n\u0131 aksat\u0131yor. Ara\u015ft\u0131rmada, \u0130svi\u00e7re Berne\u2019de okula giden \u00e7o\u011funlu\u011fu 13-14 ya\u015flar\u0131nda 827 \u00e7ocu\u011fun davran\u0131\u015flar\u0131; \u00f6l\u00e7ekler, grup tart\u0131\u015fmalar\u0131 ve video ders g\u00f6zlemleri kullan\u0131larak analiz edildi. Bu veriler s\u0131n\u0131f i\u00e7i \u00e7al\u0131\u015fma sonu\u00e7lar\u0131 ve s\u0131navlarla kar\u015f\u0131la\u015ft\u0131r\u0131ld\u0131. B\u00f6ylece, ara\u015ft\u0131rmac\u0131lar \u00e7ocuklar\u0131n ne s\u00f6yledikleri ile s\u0131n\u0131ftaki davran\u0131\u015flar\u0131n\u0131 ve istatistiksel analiz yapmaya olanak tan\u0131yan g\u00f6zlemleri analiz edebildiler. Erkek \u00e7ocuklar\u0131ndaki bu ba\u015far\u0131s\u0131zl\u0131k sendromuna dair bir \u00e7\u00f6z\u00fcm olabilir. S\u0131n\u0131f i\u00e7i davran\u0131\u015flar\u0131 g\u00f6zlemleyerek, ara\u015ft\u0131rmac\u0131lar; beklenenden daha az ba\u015far\u0131 g\u00f6steren erkek \u00e7ocuklar\u0131n\u0131n; yap\u0131land\u0131r\u0131lm\u0131\u015f\u00a0ve yumu\u015fak \u2013ancak kontroll\u00fc \u015fekilde\u2013 yani daha otoriter \u00f6\u011fretim y\u00f6ntemlerine(1) en iyi yan\u0131t\u0131 verdiklerini g\u00f6zlemlediler. Bu \u00e7al\u0131\u015fma, uygun d\u00fc\u015fmeyen \u00f6\u011fretim bi\u00e7imlerinin; \u00e7ocuklar\u0131n okuldan so\u011fumas\u0131na dair duygulara sebep olabilece\u011fini ve bu hisleri g\u00fc\u00e7lendirebilece\u011fini ortaya koyuyor. Bu y\u00f6n\u00fcyle \u00f6\u011fretmenlerin s\u0131n\u0131f i\u00e7erisinde kulland\u0131klar\u0131 \u00f6\u011fretim y\u00f6ntem ve teknikleri kilit rollerden birisini \u00fcstleniyor. Prof. Hadjar bu durumu \u015f\u00f6yle ifade ediyor: \u201cOtoriter bir \u00f6\u011fretim bi\u00e7imine sahip \u00f6\u011fretmenler; \u00f6\u011frencilerini y\u00f6nlendirerek ve sorunlara kar\u015f\u0131 ula\u015f\u0131l\u0131r/a\u00e7\u0131k bir tarz benimseyerek \u00f6\u011frencileriyle ilgilenirler. Bu ara\u015ft\u0131rma, \u00f6\u011fretmenlerin farkl\u0131 ki\u015fisel \u00f6zellikteki \u00f6\u011frencilerle ba\u015fedebilecek tarzda esnek bir \u00f6\u011fretim yolu benimsemeleri gerekti\u011fini g\u00f6steriyor.\u201d (1)Otoriter \u00f6\u011fretim y\u00f6ntemi; e\u011fitimde, kelime anlam\u0131yla bask\u0131c\u0131 bir anlama kar\u015f\u0131l\u0131k gelmiyor. Bu tip \u00f6\u011fretim y\u00f6ntemleri \u00f6\u011fretmenin \u00f6\u011fretim bi\u00e7imini daha yap\u0131land\u0131r\u0131lm\u0131\u015f (bir anlamda; s\u0131n\u0131rlar\u0131n\u0131 belirleyen) bi\u00e7ime soktu\u011fu modeldir. Ara\u015ft\u0131rma Referans\u0131: Andreas Hadjar. School Alienation, Patriarchal Gender-Role Orientations and the Lower Educational Success of Boys. A Mixed-method Study. Masculinities & Social Change, 2015; 4 (1): 85 DOI:10.17583/msc.2015.1319\nKaynak:\u00a0Universit\u00e9 du Luxembourg, \u201cWhy boys are performing less well at school and how to fix it\u201d,\u00a0http://wwwen.uni.lu/university/news/latest_news/why_boys_are_performing_less_well_at_school_and_how_to_fix_it&", "tags": ["cinsiyete \u00f6zg\u00fc konular", "\u00e7ocuklar (pedagoji & pediatri)", "okul"]},
{"source": "bilimfili.com", "url": "https://bilimfili.com/dogal-secilimle-egitim-genleri-azaliyor/", "category": "egitim", "date": "19 Ocak 2017", "title": "Do\u011fal Se\u00e7ilimle, \u2018E\u011fitim Genleri\u2019 Azal\u0131yor", "content": "\u0130nsanlar\u0131n daha y\u00fcksek e\u011fitim seviyelerine ula\u015fmas\u0131na yatk\u0131nl\u0131\u011f\u0131n\u0131 belirleyen genler, son 80 y\u0131lda azalma e\u011filiminde. Ara\u015ft\u0131rmac\u0131lar\u0131n \u00f6nermesine g\u00f6re, \u00f6n\u00fcm\u00fczdeki y\u00fczy\u0131llarda t\u00fcr\u00fcm\u00fcz \u00fczerinde b\u00fcy\u00fck bir etkiye sahip olabilecek bu genler, negatif se\u00e7ilim alt\u0131ndalar. \u0130zlanda\u2019da 100.000\u2019den fazla ki\u015fiyi kapsayan bir ara\u015ft\u0131rman\u0131n bulgular\u0131na g\u00f6re, daha uzun e\u011fitim s\u00fcresine yatk\u0131nl\u0131k genleri ta\u015f\u0131yanlar\u0131n, b\u00fcy\u00fck bir aile kurma ihtimalleri daha d\u00fc\u015f\u00fck. Bu durum da, zeki insanlar\u0131n asl\u0131nda \u0130zlanda gen havuzuna daha az katk\u0131da bulundu\u011fu anlam\u0131na geliyor. \u0130nsanlar kendilerini di\u011fer canl\u0131lardan ay\u0131ran \u00f6zelliklerini s\u0131ralad\u0131klar\u0131nda, belki de ilk s\u0131raya zek\u00e2lar\u0131n\u0131 ya da di\u011fer bir deyi\u015fle mental kapasitelerini yazarlar. Fakat bu ara\u015ft\u0131rman\u0131n bulgular\u0131, e\u011fitimde daha fazla zaman ge\u00e7irme ile ba\u011flant\u0131l\u0131 genetik fakt\u00f6rlerin, gen havuzunda daha nadir g\u00f6r\u00fclmeye ba\u015fland\u0131\u011f\u0131n\u0131 g\u00f6steriyor. Tabii ki, bu bulgular \u00fczerinden, insanlar\u0131n her ge\u00e7en g\u00fcn zek\u00e2lar\u0131nda gerileme oldu\u011fu \u00e7\u0131kar\u0131m\u0131n\u0131 do\u011frudan yapmak m\u00fcmk\u00fcn de\u011fil. Fakat, e\u011fitime y\u00f6nlendiren genlerin azalmas\u0131 ile y\u00fcksek e\u011fitim seviyelerine ula\u015fan insanlar\u0131n say\u0131s\u0131n\u0131n azalaca\u011f\u0131 ba\u011flant\u0131s\u0131 kurulabilir. Di\u011fer bir taraftan da, okullar\u0131n ve e\u011fitime olan eri\u015fimin yayg\u0131nla\u015fmas\u0131 ile gen fakt\u00f6r\u00fcn\u00fcn etkileri s\u00f6n\u00fcmlenebilir. Yap\u0131lan ara\u015ft\u0131rma kapsam\u0131nda, 1910-1990 y\u0131llar\u0131 aras\u0131nda do\u011fmu\u015f ve genom dizilimleri \u00e7\u0131kart\u0131lm\u0131\u015f 129.808 bireyin \u00e7ocuk sahibi olma oranlar\u0131n\u0131 analiz edip bunlar\u0131 e\u011fitim seviyeleri ile kar\u015f\u0131la\u015ft\u0131ran bilim insanlar\u0131,\u00a0bir bireyin daha uzun s\u00fcre e\u011fitim g\u00f6rmesiyle ili\u015fkili genetik fakt\u00f6r oldu\u011funu belirlediler. \u0130nsan genomundaki 620.000 dizilim \u00e7e\u015fitlili\u011fini temel alan poligenik skor, e\u011fitim a\u00e7\u0131s\u0131ndan genetik e\u011filim \u00fczerinde belirleyici rol oynuyordu. Genetik fakt\u00f6rlerin yan\u0131 s\u0131ra \u00e7evresel fakt\u00f6rlerin de y\u00fcksek e\u011fitime olan yatk\u0131nl\u0131kta belirleyici etkisi var. Fakat daha \u00f6nce yap\u0131lm\u0131\u015f ara\u015ft\u0131rmalara g\u00f6re, y\u00fcksek e\u011fitime olan yatk\u0131nl\u0131\u011f\u0131n \u00fczerindeki genetik etki, bireyden bireye farkl\u0131l\u0131k g\u00f6sterse de, %40\u2019lara kadar \u00e7\u0131kabiliyor. [mashtweet tweet=\u201dE\u011fitime yatk\u0131nl\u0131\u011f\u0131 belirleyen genler ayn\u0131 zamanda biyolojik d\u00fczeyde insan do\u011furganl\u0131\u011f\u0131n\u0131 da etkiliyor.\u201d text=\u201d\u201d username=\u201dBilimFili\u201d] Poligenetik skor ile ili\u015fkilenen e\u011fitimsel ba\u015far\u0131, do\u011furganl\u0131k ve do\u011fum y\u0131llar\u0131 gibi fakt\u00f6rleri de\u011ferlendiren ara\u015ft\u0131rmac\u0131lar, y\u00fcksek e\u011fitime genetik yatk\u0131nl\u0131k artt\u0131k\u00e7a \u00e7ocuk say\u0131s\u0131nda azalma oldu\u011funun bulgular\u0131na ula\u015ft\u0131lar. Ayr\u0131ca, y\u00fcksek e\u011fitime yatk\u0131nl\u0131\u011f\u0131n ortalama poligenetik skoru, evrimsel zaman \u00f6l\u00e7e\u011finde k\u00fc\u00e7\u00fck fakat ciddi bir \u00f6l\u00e7\u00fcde azal\u0131yor. Ara\u015ft\u0131rmac\u0131lara g\u00f6re\u201dIQ\u201ddaki d\u00fc\u015f\u00fc\u015f her 10 y\u0131l i\u00e7in yakla\u015f\u0131k 0.04 puan seviyelerinde. Fakat e\u011fitimle ba\u011flant\u0131l\u0131 olabilecek b\u00fct\u00fcn genetik fakt\u00f6rler hesaba kat\u0131l\u0131nca, bu d\u00fc\u015f\u00fc\u015f seviyesi yakla\u015f\u0131k 0.3\u2019e kadar y\u00fckseliyor. \u0130lgin\u00e7 bir \u015fekilde, e\u011fitime olan yatk\u0131nl\u0131k ve daha az \u00e7ocuk sahibi olmak aras\u0131ndaki ili\u015fki k\u00fclt\u00fcrel ya da \u00fcniversiteye gitmenin zor olmas\u0131ndan kaynakl\u0131 de\u011fil. Fakat e\u011fitime yatk\u0131nl\u0131\u011f\u0131 belirleyen genler ayn\u0131 zamanda biyolojik d\u00fczeyde insan do\u011furganl\u0131\u011f\u0131n\u0131 da etkiliyor. Yani, y\u00fcksek e\u011fitime yatk\u0131nl\u0131k genleri i\u00e7eren bireyler, y\u00fcksek e\u011fitim g\u00f6rmeseler bile bu genlere sahip olmayanlardan daha az \u00e7ocuk sahibi oluyorlar. Bundan dolay\u0131, bu genlerin yayg\u0131nl\u0131\u011f\u0131n\u0131n azalmas\u0131n\u0131n sebebi, \u0130zlanda gen havuzuna daha az katk\u0131 yap\u0131yor olmalar\u0131. \u0130lgili Makale: Selection against variants in the genome associated with educational attainment, PNAS (January 17, 2017) doi:10.1073/pnas.1612113114", "tags": ["do\u011fal se\u00e7ilim", "insan evrimi", "insanbilim (antropoloji)", "zeka"]},
{"source": "bilimfili.com", "url": "https://bilimfili.com/evrimin-isigi-olmaksizin-biyolojide-hicbir-seyin-anlami-yoktur/", "category": "egitim", "date": "20 Ocak 2017", "title": "\u201cEvrimin I\u015f\u0131\u011f\u0131 Olmaks\u0131z\u0131n, Biyolojide Hi\u00e7bir \u015eeyin Anlam\u0131 Yoktur.\u201d", "content": "MEB\u2019in yeni m\u00fcfredat taslaklar\u0131n\u0131 a\u00e7\u0131klamas\u0131[1] ve evrim \u00fcnitesinin orta\u00f6\u011fretim/lise m\u00fcfredat\u0131ndan \u00e7\u0131kar\u0131ld\u0131\u011f\u0131 haberlerinin[2][3] medyada yer almas\u0131yla birlikte, T\u00fcrkiye\u2019de evrim \u00f6\u011fretiminin durumu yeniden kamuoyunun g\u00fcndemine girdi. MEB yeni taslakla zaten memnun olunmayan evrim \u00f6\u011fretiminin ad\u0131n\u0131 dahi ortadan kald\u0131rmay\u0131 \u00f6neriyor.\u00a0[Evrim ve ya\u015fam\u0131n ba\u015flang\u0131c\u0131na y\u00f6nelik konular, 21 Haziran 2017 itibariyle resmen m\u00fcfredattan \u00e7\u0131kar\u0131ld\u0131.] Evrim Teorisi\u2019nin biyoloji ve di\u011fer ya\u015fam bilimleri i\u00e7in bilim d\u0131\u015f\u0131 bir propagandan\u0131n eseri olarak geni\u015f kitlelerce zannedilenin aksine \u201cDarwin\u2019in g\u00f6r\u00fc\u015f\u00fc\u201d ya da \u201cDarwin\u2019in teorisi\u201d olmaktan \u00e7ok daha \u00f6te bir \u00f6nemi var. Antik Yunan Felsefesi\u2019ne uzanan biyolojik evrim g\u00f6r\u00fc\u015f\u00fc modern bilim devrimi s\u0131ras\u0131nda h\u0131zla biriken jeoloji ve biyoloji bilgisinin bir sonucu olarak 19. YY\u2019da Darwin taraf\u0131ndan bilimsel bir temele oturtuldu ve teorile\u015ftirildi. Ancak bu bir son nokta de\u011fil, bir ba\u015flang\u0131\u00e7t\u0131. Bilimsel \u00fcretimin en \u00fcst noktas\u0131 olan di\u011fer t\u00fcm teoriler gibi de\u011fi\u015fti ve geli\u015ftirildi. Bug\u00fcn teori genetik ve biyoteknolojiden, ekoloji ve t\u0131pa canl\u0131l\u0131\u011f\u0131 ilgilendiren \u00e7al\u0131\u015fma alanlar\u0131n\u0131n temel felsefesini olu\u015fturan birle\u015ftirici bir \u201char\u00e7\u201d haline geldi. Bug\u00fcn evrimsel biyoloji \u00fczerine y\u00fcz binlerce, evrimsel biyoloji bilgisini kullanan(at\u0131fta bulunan) milyonlarca bilimsel yay\u0131n oldu\u011funu g\u00f6r\u00fcyoruz. Biyolojinin en temel teorisininin \u00f6rg\u00fcn e\u011fitimde yer almas\u0131 sadece gelece\u011fin ba\u015far\u0131l\u0131 ya\u015fam bilimcilerini yeti\u015ftirmek a\u00e7\u0131s\u0131ndan de\u011fil canl\u0131l\u0131\u011f\u0131 ve do\u011fay\u0131 kavramak a\u00e7\u0131s\u0131ndan t\u00fcm \u00f6\u011frenciler i\u00e7in vazge\u00e7ilmez bir konumda yer al\u0131yor. Bug\u00fcnk\u00fc haliyle \u00fclkemizde biyoloji \u00f6\u011fretimi en \u00f6nemli kuram\u0131ndan ve tarihsellikten yoksun kuru bilgi y\u0131\u011f\u0131n\u0131 haline bir gecede gelmedi. 1980 \u00f6ncesinde evrim biyoloji derslerinde daha ayr\u0131nt\u0131l\u0131 anlat\u0131l\u0131rken, 12 Eyl\u00fcl darbesi sonras\u0131 biyoloji dersleri haftada iki saate d\u00fc\u015f\u00fcr\u00fcld\u00fc. 1985 y\u0131l\u0131nda evrim \u00f6\u011freten \u00f6\u011fretmenleri kom\u00fcnist ilan eden ANAP\u2019l\u0131 Milli E\u011fitim Bakan\u0131 Vehbi Din\u00e7er\u2019in talimat\u0131yla ABD yarat\u0131l\u0131\u015f\u00e7\u0131l\u0131\u011f\u0131n\u0131n kitaplar\u0131 ilk defa T\u00fcrk\u00e7e\u2019ye \u00e7evrilmeye ba\u015fland\u0131 ve yarat\u0131l\u0131\u015f alternatif bir g\u00f6r\u00fc\u015f olarak biyoloji m\u00fcfredat\u0131na girdi. Bug\u00fcne kadar devam eden yarat\u0131l\u0131\u015f\u00e7\u0131 toplant\u0131lar ve sahte fosil sergileri devlet eliyle ithal edildi. 90\u2019larda se\u00e7meli ders olan biyoloji, 97\u2019deki de\u011fi\u015fiklikle yeniden zorunlu ders haline geldi ancak evrim konusu 10. S\u0131n\u0131f\u2019a eklenerek sadece fen(say\u0131sal) alan\u0131n\u0131 se\u00e7en \u00f6\u011frencilerle s\u0131n\u0131rland\u0131r\u0131ld\u0131.[4] 2007 y\u0131l\u0131nda olu\u015fturulan ve bilimin do\u011fas\u0131n\u0131n daha do\u011fru bir anlat\u0131m\u0131n\u0131 i\u00e7eren orta\u00f6\u011fretim biyoloji m\u00fcfradat\u0131 ise pek \u00e7ok de\u011fi\u015fikli\u011fin yan\u0131 s\u0131ra art\u0131k evrimden asla \u201cteori\u201d olarak bahsetmemekte, sadece \u201cevrim g\u00f6r\u00fc\u015f\u00fc\u201d olarak at\u0131fta bulunmaktad\u0131r. 12. s\u0131n\u0131f\u0131n son \u00fcnitesi olarak \u00f6\u011frencilerin okul yerine \u00fcniversiteye giri\u015f s\u0131navlar\u0131na \u00e7al\u0131\u015ft\u0131\u011f\u0131 d\u00f6neme yerle\u015ftirilen \u201cHayat\u0131n Ba\u015flang\u0131c\u0131 ve Evrim\u201d \u00fcnitesi i\u00e7erisinde ikinci ve son b\u00f6l\u00fcmd\u00fcr.[5] AKP\u2019nin Eyl\u00fcl 2011\u2019de \u00e7\u0131kard\u0131\u011f\u0131 KHK ile 1973\u2019te yasala\u015fan kanunu de\u011fi\u015ftirerek bilimsellik, karma e\u011fitim vb. temel ilkeleri kald\u0131rm\u0131\u015f olmas\u0131 bug\u00fcnk\u00fc m\u00fcfredat de\u011fi\u015fikli\u011fi de dahil olmak \u00fczere \u00f6rg\u00fcn e\u011fitim/\u00f6\u011fretimdeki pek \u00e7ok de\u011fi\u015fikli\u011fi \u00e7ok daha rahat yapmas\u0131n\u0131 sa\u011fl\u0131yor. Yeni m\u00fcfredat tasla\u011f\u0131nda ise \u00fcnitenin ad\u0131 \u201cCanl\u0131lar ve \u00c7evre\u201d olarak \u00f6neriliyor ve evrim kelimesi hi\u00e7 ge\u00e7miyor. Yaln\u0131zca \u201cvaryasyon, adaptasyon, mutasyon vb. kavramlar \u00fczerinde durulmas\u0131\u201d ve antibiyotik direncinin i\u015flenmesi \u00f6neriliyor. \u00dcnite i\u00e7in belirlenen eski d\u00fc\u015f\u00fck \u201ckazan\u0131m say\u0131s\u0131\u201d 5 daha da d\u00fc\u015f\u00fcr\u00fclerek 2 olarak \u00f6neriliyor. Dahas\u0131 mevcut m\u00fcfredatta hemen \u00f6nce i\u015flenen ve evrimi kavramakta faydal\u0131 olan\u00a0 \u201cKom\u00fcnite ve Pop\u00fclasyon Ekolojisi\u201d \u00fcnitesinin ise kopar\u0131larak 11. s\u0131n\u0131fa al\u0131nmas\u0131 \u00f6nerilmi\u015f.\n\u00dclkemizde ABD modern Yarat\u0131l\u0131\u015f\u00e7\u0131l\u0131\u011f\u0131\u2019n\u0131n\u00a0 \u00f6rg\u00fcn e\u011fitim a\u00e7\u0131s\u0131ndan kendi \u00fclkesinde ba\u015far\u0131l\u0131 olamayan bir kopyas\u0131 resmi veya resmi olmayan yollarla yerle\u015ftirildi ve bu s\u00fcre\u00e7te en \u00e7ok dinsel inan\u00e7lar ile evrim teorisinin \u00e7at\u0131\u015fma halinde, birbirlerinin alternatifi olduklar\u0131 safsatas\u0131 kullan\u0131ld\u0131. H\u00e2lbuki aksi \u00f6rnekler bulmak \u00e7ok kolayd\u0131r. \u00d6rne\u011fin \u201cEvrimin \u0131\u015f\u0131\u011f\u0131 olmaks\u0131z\u0131n, biyolojide hi\u00e7bir \u015feyin anlam\u0131 yoktur.\u201d s\u00f6z\u00fc \u00e7ok\u00e7a al\u0131nt\u0131lanan Modern Evrimsel Sentez\u2019in kurucular\u0131ndan Dobzhansky, \u00fcnl\u00fc biyolog Ernst Mayer\u2019\u0131n bir r\u00f6portaj\u0131nda[6] belirtti\u011fi \u00fczere Pazar g\u00fcnleri kiliseye giden muhafazak\u00e2r bir H\u0131ristiyan\u2019d\u0131r. \u0130ran \u0130slam Cumhuriyeti\u2019nin orta\u00f6\u011fretiminde biyolojik evrim ve evrim teorisi ayr\u0131nt\u0131l\u0131 bi\u00e7imde bulunurken T\u00fcrkiye gibi ABD ile yo\u011fun ili\u015fkide olan Suudi Arabistan\u2019\u0131n ders kitaplar\u0131nda evrim kar\u015f\u0131t\u0131 propagandalar yer buluyor. [7] Bu \u00f6rnekler bize genel san\u0131n\u0131n aksine evrim teorisiyle ilgili dinsel ideoloji harici \u00e7at\u0131\u015fmalar\u0131n da oldu\u011funa i\u015faret ediyor. K\u0131sa vadede bizim gibi pop\u00fcler bilim \u00fcreten kurumlar\u0131n\u0131n \u00e7al\u0131\u015fmalar\u0131n\u0131 h\u0131zland\u0131rmas\u0131 gerekti\u011fi g\u00f6z\u00fck\u00fcyor. Daha da \u00f6nemlisi toplumun d\u00fc\u015f\u00fcn d\u00fcnyas\u0131n\u0131 belirlemek a\u00e7\u0131s\u0131ndan yeri ba\u015fka bir \u015feyle ikame edilemez \u00f6rg\u00fcn e\u011fitimin laik ve bilimsel olarak yeniden \u00f6rg\u00fctlenmesi i\u00e7in m\u00fccadele edilmesi gerekti\u011fi her de\u011fi\u015fiklikle birlikte yeninden ortaya \u00e7\u0131k\u0131yor. \u00a0 Kaynaklar: [1] http://mufredat.meb.gov.tr/Programlar.aspx [2] http://www.cumhuriyet.com.tr/haber/egitim/659980/Mufredat_sil_bastan\u2026_Evrim_teorisi_ve_Ataturk_yok.html [3] http://www.haberturk.com/gundem/haber/1350021-evrim-teorisi-ve-darwin-mufredattan-cikti [4] G\u00fcnseli Bayram (2009) \u201cT\u00fcrkiye\u2019de Evrim ve E\u011fitim\u201d [5] Zelal \u00d6zg\u00fcr Durmu\u015f ve \u00c7i\u00e7ek Dilek Bakanay (2012) \u201c2007 Biyoloji Dersi \u00d6\u011fretim Program\u0131\u2019ndaki B\u00fcy\u00fck De\u011fi\u015fim\u201d [6] http://www.skeptic.com/eskeptic/04-07-05/ [7] Elise K Burton (2010) \u201cTeaching Evolution in Muslim States: Iran and Saudi Arabia Compared\u201d", "tags": ["bilim", "devlet", "do\u011fal se\u00e7ilim"]},
{"source": "bilimfili.com", "url": "https://bilimfili.com/iki-lehce-konusabilmek-de-beyni-iki-dil-konusabilmekle-esdeger-calistiriyor/", "category": "egitim", "date": "12 Aral\u0131k 2017", "title": "\u0130ki Leh\u00e7e Konu\u015fabilmek de Beyni \u0130ki Dil Konu\u015fabilmekle E\u015fde\u011fer \u00c7al\u0131\u015ft\u0131r\u0131yor", "content": "\u0130ki dil konu\u015fabilmenin insanlara sa\u011flad\u0131\u011f\u0131 fayda; pek \u00e7ok ara\u015ft\u0131rma taraf\u0131ndan ortaya konulmu\u015f bir ger\u00e7ek. Daha iyi odaklanabilme yetisi, k\u0131sa s\u00fcreli haf\u0131zada iyile\u015fme, soyut ve sembolik d\u00fc\u015f\u00fcnce becerisi ve metalinguistik beceriler olarak tan\u0131mlanabilen dilin anla\u015f\u0131l\u0131p-kullan\u0131labilmesi gibi say\u0131labilecek pek \u00e7ok bili\u015fsel getiri; iki dil konu\u015fabilmenin faydalar\u0131 aras\u0131nda s\u0131ralanabilir. Bunun yan\u0131 s\u0131ra, bunamay\u0131 geciktirdi\u011fi ve inme sonras\u0131 daha h\u0131zl\u0131 iyile\u015fme olana\u011f\u0131 sa\u011flad\u0131\u011f\u0131 da elde edilen g\u00f6zlemler aras\u0131nda. \u0130ki leh\u00e7elilik ise, bir dilin iki farkl\u0131 leh\u00e7esini sistematik bir \u015fekilde konu\u015fabilmek olarak tan\u0131mlayabilece\u011fimiz bir durum ve d\u00fcnyada da olduk\u00e7a yayg\u0131n. \u00d6rne\u011fin, Amerika\u2019daki milyonlarca \u00e7ocuk ev ortam\u0131nda \u201cAfro-Amerikan Y\u00f6resel \u0130ngilizcesi\u201dni konu\u015furken, okulda ise standart \u201cAmerikan \u0130ngilizcesi\u201d kullanmaktad\u0131r. Avrupa\u2019daki \u00f6rneklere bak\u0131ld\u0131\u011f\u0131nda; \u0130svi\u00e7re\u2019nin Almanca konu\u015fulan kesimlerindeki \u00e7ocuklar, ders ortam\u0131nda \u201cY\u00fcksek Almanca\u201d kullanmay\u0131 daha rahat bulurken, g\u00fcnl\u00fck konu\u015fmalar\u0131nda \u201c\u0130svi\u00e7re Almancas\u0131na\u201d d\u00f6n\u00fcyorlar. Bel\u00e7ika\u2019n\u0131n \u201cFlamanca\u201d konu\u015fulan b\u00f6lgeleriyle \u0130talya ve \u0130spanya\u2019daki pek \u00e7ok b\u00f6lge de standart a\u011fz\u0131n yan\u0131 s\u0131ra y\u00f6resel leh\u00e7elere a\u011f\u0131rl\u0131k vermektedir. Arap\u00e7a konu\u015fulan \u00fclkelerde de benzer \u00f6rnekler g\u00f6r\u00fclebilir. \u0130lgin\u00e7tir ki, \u201c\u00fclkenin dili\u201d olarak tan\u0131mlad\u0131\u011f\u0131m\u0131z olgu; k\u00fclt\u00fcrel, tarihi ve politik nedenlerle standart olarak belirlenmi\u015f dilbilimsel anlamda ili\u015fkili bir k\u00fcmeden ba\u015fka bir \u015fey de\u011fildir. Ayn\u0131 dilin iki versiyonunu da konu\u015fan insanlar, genellikle \u201cstandart\u201d versiyonunun bilincindeler ve olumsuz bir etki uyand\u0131rabilece\u011fi d\u00fc\u015f\u00fcncesiyle kendi konu\u015ftuklar\u0131 y\u00f6resel leh\u00e7enin resmi bir leh\u00e7e oldu\u011funu fark edemeyebilmekteler. Fakat insan zihni i\u00e7in, diller ve leh\u00e7eler aras\u0131 \u201cfarkl\u0131l\u0131k\u201d o kadar da farkl\u0131 de\u011fil ve iki leh\u00e7eyi konu\u015fabilen insanlar iki dil konu\u015fan insanlar kadar geli\u015fmi\u015f bir bili\u015fsel yap\u0131ya sahip. \u201cStandart Yunanca\u201d ile \u201cK\u0131br\u0131s Yunancas\u0131\u201d da birbirine olduk\u00e7a yak\u0131n olup; kelime, telaffuz ve \u201cgramer\u201d a\u00e7\u0131s\u0131ndan ayr\u0131 d\u00fc\u015fen iki Yunanca leh\u00e7esidir. Nisan 2016\u2019da Cognition\u2018da yay\u0131mlanan bir ara\u015ft\u0131rmada, K\u0131br\u0131s \u00dcniversitesi ve K\u0131br\u0131s Teknoloji \u00dcniversitesi\u2019ndeki ara\u015ft\u0131rmac\u0131lar, standart Yunanca konu\u015fan \u00e7ocuklarla K\u0131br\u0131s Yunancas\u0131 konu\u015fan \u00e7ocuklar\u0131 inceledi. \u00c7al\u0131\u015fmada ayn\u0131 zamanda 64 iki leh\u00e7eli, 47 iki dilli ve 25 tek dilli \u00e7ocu\u011fa yer verildi. \u00dc\u00e7 grup toplamda iki a\u015famada k\u0131yasland\u0131 ve \u00e7ocuklar\u0131n sosyoekonomik durumlar\u0131, dil yeterlilikleri ve genel zeka seviyeleri gibi de\u011fi\u015fkenler de hesaba kat\u0131ld\u0131. Ara\u015ft\u0131rmada, kat\u0131l\u0131mc\u0131lardan; haf\u0131zalar\u0131ndaki bilgiyi tutma ve i\u015fleme becerilerini \u00f6l\u00e7ebilmek ad\u0131na kendilerine g\u00f6sterilen rakamlar\u0131 tersten s\u00f6ylenmeleri istendi. \u00d6rne\u011fin \u201c\u00fc\u00e7, dokuz, be\u015f, alt\u0131\u201d olan bir diziyi \u201calt\u0131, be\u015f, dokuz, \u00fc\u00e7\u201d olarak hat\u0131rlamalar\u0131n\u0131 isteyen birtak\u0131m bili\u015fsel testler yap\u0131ld\u0131. Elde edilen sonu\u00e7larda, iki dilli ve iki leh\u00e7eli \u00e7ocuklar\u0131n, tek dilli olanlara k\u0131yasla; haf\u0131za ve odaklanmaya dayal\u0131 yap\u0131lan testlerde daha esnek bili\u015fsel beceriler g\u00f6sterdikleri g\u00f6zlemlendi. Bu alandaki bir ba\u015fka \u00e7al\u0131\u015fma da; iki farkl\u0131 Norve\u00e7\u00e7e leh\u00e7esinde yazmay\u0131 \u00f6\u011frenmi\u015f Norve\u00e7li \u00e7ocuklar \u00fczerinde, e\u011fitimdeki ba\u015far\u0131 seviyesini \u00f6l\u00e7mek \u00fczere yap\u0131ld\u0131. Norve\u00e7\u00e7e; Bokm\u00e5l ve Nynorsk olmak \u00fczere iki yaz\u0131l\u0131 standart versiyona sahip bir dil. Okulda Nynorsk ile e\u011fitim g\u00f6ren \u00e7ocuklar, ders d\u0131\u015f\u0131nda \u00e7evrede konu\u015fulan Bokm\u00e5l leh\u00e7esini de edinip iki dilli okuryazarl\u0131k olarak tan\u0131mlanabilen bir beceri geli\u015ftiriyorlar. Standart ulusal s\u0131navlardan al\u0131nan veriye g\u00f6re, her iki leh\u00e7e formunda yazmay\u0131 bilen Nynorsk leh\u00e7esi \u00e7ocuklar\u0131 ortalaman\u0131n \u00fczerinde bir ba\u015far\u0131 g\u00f6stermi\u015f durumda. Ekibin hipotezleri, Br\u00fcksel \u00dcniversitesi\u2019ndeki ara\u015ft\u0131rmac\u0131lar\u0131n da kat\u0131ld\u0131\u011f\u0131 daha geni\u015f bir ara\u015ft\u0131rma a\u015famas\u0131na tabi tutulacak. Flemenk\u00e7e ve Frans\u0131zca\u2019n\u0131n standart versiyonlar\u0131n\u0131n yan\u0131 s\u0131ra Bat\u0131 Felemenk\u00e7e gibi leh\u00e7elerin de konu\u015fuldu\u011fu Bel\u00e7ika, bu ara\u015ft\u0131rma i\u00e7in iyi bir \u00f6rneklem sunuyor. Yeni \u00e7al\u0131\u015fman\u0131n hedefi ise daha geni\u015f \u00f6rnekleri kullanarak, iki leh\u00e7elili\u011fin bili\u015fsel ve dilsel geli\u015fimdeki etkilerini daha iyi anlayabilmek. \u0130ki dillili\u011fin avantajlar\u0131, beyinde farkl\u0131 dil \u00e7e\u015fitlili\u011finin herhangi bir kombinasyonunun bulunmas\u0131 ile ortaya \u00e7\u0131kar. G\u00f6zlemlere g\u00f6re; bu dil \u00e7e\u015fitlili\u011fi bir dilin farkl\u0131 leh\u00e7elerinden, \u0130talyanca ve \u0130spanyolca gibi iki akraba dilden ya da \u0130ngilizce ve Mandarin \u00c7incesi gibi iki uzak dilden de meydana gelebiliyor. Bu \u00e7al\u0131\u015fmalar g\u00f6steriyor ki, iki dilli \u00e7ocuklar\u0131n sahip oldu\u011fu avantajlara iki leh\u00e7eli \u00e7ocuklar da sahip. \u00c7ok benzer de olsalar, iki dil formu aras\u0131nda sistematik bir \u015fekilde de\u011fi\u015fim yapmak, beyne fazladan uyar\u0131c\u0131 g\u00f6ndermesi nedeniyle beynin y\u00fcksek bili\u015fsel aktivite g\u00f6stermesine sebep oluyor. Kaynaklar ve \u0130leri Okuma:\n-The effect of childhood bilectalism and multilingualism on executive control. Cognition, (2016). http://www.sciencedirect.com/science/article/pii/S0010027715301165?\n-A Systematic Review and Meta-Analysis of the Cognitive Correlates of Bilingualism. Review of Educational Research, (2010). http://journals.sagepub.com/doi/abs/10.3102/0034654310368803\n-The effect of bidialectal literacy on school achievement. International Journal of Bilingual Education and Bilingualism, (2015). http://www.tandfonline.com/doi/abs/10.1080/13670050.2015.1051507\n-Bilingualism delays age at onset of dementia, independent of education and immigration status. Neurology, (2013). http://n.neurology.org/content/early/2013/11/06/01.wnl.0000436620.33155.a4\n-Speaking dialects trains the brain in the same way as bilingualism. TheConversation. https://theconversation.com/speaking-dialects-trains-the-brain-in-the-same-way-as-bilingualism-59022 (accessed December 4, 2017).", "tags": ["bellek (haf\u0131za)", "beyin", "dil"]},
{"source": "bilimfili.com", "url": "https://bilimfili.com/bilim-insaninin-yalniz-deha-oldugu-yanilgisi-ve-bu-alginin-muhtemel-zararlari/", "category": "egitim", "date": "17 Aral\u0131k 2017", "title": "Bilim \u0130nsan\u0131n\u0131n \u201cYaln\u0131z Deha\u201d Oldu\u011fu Yan\u0131lg\u0131s\u0131 ve Bu Alg\u0131n\u0131n Muhtemel Zararlar\u0131", "content": "Hemen \u015fimdi hayali bir bilim insan\u0131 yarat\u0131n zihninizde. Hayal edin\u2026 Sa\u00e7lar\u0131\u2026 K\u0131yafetleri\u2026 Cinsiyeti\u2026 Bir g\u00f6r\u00fcnt\u00fc yakalad\u0131n\u0131z m\u0131? \u015eimdi gelin zihninizde canland\u0131rd\u0131\u011f\u0131n\u0131z ki\u015finin \u00f6zelliklerine bir bakal\u0131m: Beyaz sa\u00e7l\u0131? Erkek? \u00dczerinde bir lab \u00f6nl\u00fc\u011f\u00fc var? Sa\u00e7lar\u0131 da\u011f\u0131n\u0131k? Tamam hepsini tutturamam\u0131\u015f olabiliriz belki ama tahminlerimizden en az birisi muhtemelen sizin hayali bilim insan\u0131n\u0131z\u0131n da \u00f6zellikleriyle uyum g\u00f6steriyor. Asl\u0131nda bu durum pek de \u015fa\u015f\u0131rt\u0131c\u0131 de\u011fildir, ancak bu d\u0131\u015f g\u00f6r\u00fcn\u00fc\u015f ve cinsiyet alg\u0131s\u0131 belki ba\u015fka bir yaz\u0131m\u0131z\u0131n konusu olabilir. Burada as\u0131l merak etti\u011fimiz, zihninizdeki bu bilim insan\u0131n\u0131n ne yapt\u0131\u011f\u0131d\u0131r? Zihninizdeki bilim insan\u0131n\u0131n son derece kar\u0131\u015f\u0131k bir masan\u0131n \u00f6n\u00fcnde olabildi\u011fince s\u0131k\u0131 \u00e7al\u0131\u015fan birisi oldu\u011fu tahmininde bulunmak nispeten g\u00fcvenli bir tahmindir. \u00c7\u00fcnk\u00fc pek \u00e7ok insan\u0131n zihnindeki bilim insan\u0131 prototipi; genellikle yaln\u0131z, laboratuvar\u0131ndan \u00e7\u0131kmayan, izole bir ortamda \u00e7al\u0131\u015fmalar y\u00fcr\u00fcten bir ki\u015fi gibi \u00f6zelliklere sahiptir. Son derece tehlikeli olabilen bu eksik kavray\u0131\u015fa ileride de\u011finece\u011fiz. Fakat ilk olarak bilim insan\u0131 kavram\u0131n\u0131n neden tek ba\u015f\u0131na \u00e7al\u0131\u015fmalar y\u00fcr\u00fcten, yaln\u0131z, izole bir arketipi canland\u0131rd\u0131\u011f\u0131n\u0131 tart\u0131\u015fal\u0131m. Albert Einstein / G\u00f6rsel Telif: Orren Jack Turner Esas\u0131nda bu prototip y\u00fczy\u0131llard\u0131r ger\u00e7e\u011fe en yak\u0131n oland\u0131. Ge\u00e7mi\u015fe do\u011fru bir yolculu\u011fa \u00e7\u0131kt\u0131\u011f\u0131n\u0131zda; en bilindik bilimsel ak\u0131llar\u0131n, paral\u0131 \u00e7al\u0131\u015ft\u0131rd\u0131\u011f\u0131 birka\u00e7 y\u00fcksek lisans \u00f6\u011frencisi d\u0131\u015f\u0131nda genellikle izole bir ortamda \u00e7al\u0131\u015fmay\u0131 tercih ettikleri g\u00f6r\u00fcl\u00fcr. \u00d6rne\u011fin; yaln\u0131zca modern fizikte de\u011fil ayn\u0131 zamanda matematiksel \u00e7al\u0131\u015fmalar\u0131yla da bilinen\u00a0Isaac Newton, yaln\u0131z \u00e7al\u0131\u015fmay\u0131 tercih etmi\u015ftir (bunun bir nedeni; meslekta\u015flar\u0131n\u0131 d\u00fc\u015fman\u0131 olarak g\u00f6rmesi e\u011filiminden kaynaklan\u0131yor olabilir). \u00d6te yandan, bug\u00fcn bildi\u011fimiz elektromanyetizman\u0131n \u201cbabas\u0131\u201d diyebilece\u011fimiz James Clerk Maxwell de yaln\u0131z ba\u015f\u0131na \u00e7al\u0131\u015fmay\u0131 se\u00e7enlerdendir. Hatta Albert Einstein bile, genel g\u00f6relilik teorisini bize tek ba\u015f\u0131na \u00e7al\u0131\u015farak sunmu\u015ftur. (Zihninizdeki bilim insan\u0131n\u0131n da\u011f\u0131n\u0131k sa\u00e7l\u0131 olmas\u0131n\u0131n nedeni de muhtemelen Einstein\u2019d\u0131r.) O halde bilimsel ilerleyi\u015fin bu \u201cyaln\u0131z deha\u201d modelinin tarihsel bir gerek\u00e7elendirmesi oldu\u011funu s\u00f6yleyebilir miyiz?\n-Hay\u0131r. Newton, her ne kadar kendi \u00e7al\u0131\u015fmalar\u0131n\u0131 \u00e7alacaklar\u0131 korkusuna sahip olsa da; esas\u0131nda kendi \u00e7a\u011fda\u015f\u0131 bilim insanlar\u0131yla ileti\u015fime ge\u00e7mi\u015ftir. \u00d6zellikle de calculusun geli\u015fimi \u00fczerine \u00e7al\u0131\u015fmalar y\u00fcr\u00fcten Gottfried Wilhelm Leibniz ile d\u00fczenli olarak ileti\u015fimde kalm\u0131\u015ft\u0131r. Maxwell, prestiji olduk\u00e7a y\u00fcksek \u00e7e\u015fitli kurulu\u015flarda \u00e7al\u0131\u015ft\u0131 ve pek \u00e7ok zeki insanla etkile\u015fim i\u00e7erisindeydi. Hatta Einstein, \u00e7\u0131\u011f\u0131r a\u00e7an ke\u015fiflerinin b\u00fcy\u00fck \u00e7o\u011funlu\u011funda etraf\u0131ndaki insanlar\u0131 kullanm\u0131\u015ft\u0131r. O halde, \u201cyaln\u0131z deha\u201d prototipi ger\u00e7ekle uyum g\u00f6stermiyorsa, neden insanlar hala bu alg\u0131ya sahiptir? Pop\u00fcler k\u00fclt\u00fcr\u00fcn \u201cbilim insan\u0131\u201d sunu\u015flar\u0131n\u0131 d\u00fc\u015f\u00fcn\u00fcn. Daha \u00f6nce izlemi\u015f olabilece\u011finiz veya hali haz\u0131rda izledi\u011finiz birka\u00e7 film ve dizi karakterinden yola \u00e7\u0131kal\u0131m: Contact\u2018teki Eleanor Arroway, Back to the Future\u2018daki Doc Brown, The X Files\u2018daki Dana Scully, Ghostbusters\u2018daki Peter Venkman, The Fly\u2018daki Seth Brundle, Futurama\u2018daki Hubert Farnsworth ve daha da g\u00fcncel olan Rick and Morty\u2018deki Rick Sanchez. T\u00fcm bu karakterlerin ortak noktas\u0131 ve \u2013asl\u0131nda\u2013 pek \u00e7o\u011funun belirleyici \u00f6zelliklerinden birisi; tek ba\u015f\u0131na \u00e7al\u0131\u015f\u0131yor olmalar\u0131d\u0131r. Fakat bu sunu\u015f, bilimin y\u00fczy\u0131llard\u0131r s\u00fcre gelen ger\u00e7ek ilerleyi\u015finden \u00e7ok uzakt\u0131r, \u00e7\u00fcnk\u00fc bilimsel \u00e7al\u0131\u015fmalar bir vakum i\u00e7erisinde yap\u0131lmaz (deneyleriniz vakum ko\u015fullar\u0131n\u0131 gerektirmiyorsa tabiki). Back to the Future filminden ikonik karakter \u201cDoc\u201d Brown B\u00fct\u00fcn bilimsel ara\u015ft\u0131rmalar\u0131n felsefesinde, pek \u00e7ok bilim insan\u0131n\u0131n do\u011frulamas\u0131 ve incelemesi a\u015famas\u0131ndan ge\u00e7ebilmek vard\u0131r. Bu s\u00fcre\u00e7, bazen biraz fazla zaman alabilir, bazen \u00e7ok ac\u0131mas\u0131zca olabilir ancak yaln\u0131zca sonu\u00e7lar\u0131n geli\u015ftirilmesine de\u011fil ayn\u0131 zamanda b\u00fct\u00fcn bir s\u00fcrecin geli\u015ftirilmesine katk\u0131 sa\u011flar. Yap\u0131lan \u00e7al\u0131\u015fmalar, \u00e7e\u015fitli bilimsel dergi ve benzeri yay\u0131n organlar\u0131nda yay\u0131mlanmadan \u00f6nce bir se\u00e7me s\u00fcrecine tabi olur ve ancak kabul edilebilir y\u00f6ntem ve delillere sahip, \u00f6znelli\u011fi en aza indirgemeyi ba\u015farm\u0131\u015f \u00e7al\u0131\u015fmalar yay\u0131mlan\u0131r. Bununla birlikte de s\u00fcre\u00e7 burada sona ermez. Yay\u0131mlanan ara\u015ft\u0131rmalar, bilim camias\u0131 i\u00e7erisinde sorgulanmaya devam eder. Bilim camias\u0131 taraf\u0131ndan y\u00f6ntem ve yorum olarak kabul edilenler di\u011fer \u00e7al\u0131\u015fmalarda da bilgi kayna\u011f\u0131 olarak kullan\u0131l\u0131rken, di\u011ferleri ise tarih sayfalar\u0131ndaki yerlerini al\u0131r. Bilimsel ara\u015ft\u0131rmalar s\u00fcrecindeki bu i\u015fbirli\u011finin bir norm oldu\u011funu g\u00f6z \u00f6n\u00fcne ald\u0131\u011f\u0131n\u0131zda, kendinize kritik bir soru sorabilirsiniz: Kimin umurunda? Yaln\u0131z bir bilim insan\u0131 kahraman\u0131 portresi \u00e7izmek kime, neden zarar versin? Problem ise bilimsel bir meseleye dair bir ta\u015ft\u0131rma s\u00f6z konusu oldu\u011funda ortaya \u00e7\u0131kar. Bilimsel tart\u0131\u015fmalar, bilimsel s\u00fcrecin gerekli ve te\u015fvik edici bir par\u00e7as\u0131d\u0131r. Bu tart\u0131\u015fmalar, s\u00f6z konusu d\u00fc\u015f\u00fcnce veya fikir birka\u00e7 bilim insan\u0131 d\u0131\u015f\u0131ndaki herkese duyurulmadan \u00f6nce ger\u00e7ekle\u015fir ve zaman zaman \u015fiddetlenirken farkl\u0131 bak\u0131\u015f a\u00e7\u0131lar\u0131na sahip bilim insanlar\u0131 aras\u0131nda b\u00fcy\u00fck bir sayg\u0131 ile y\u00fcr\u00fct\u00fcl\u00fcr. Tehlike ise bilimsel sonu\u00e7lar herkese a\u00e7\u0131kland\u0131\u011f\u0131nda ortaya \u00e7\u0131kabilir. Toplum; e\u011fitimli e\u011fitimsiz, deneyimli deneyimsiz ya da ele al\u0131nan konuyla ilgili herhangi bir bilgisi olan ya da olmayan ki\u015filerin yorum yapabildi\u011fi platformlara sahiptir. Bu durum, bilginin yay\u0131lmas\u0131 noktas\u0131nda m\u00fckemmel bir y\u00f6ntem olabilirken, arkas\u0131nda bir veri a\u011f\u0131rl\u0131\u011f\u0131 bulundurmayan herhangi bir d\u00fc\u015f\u00fcncenin de bilimsel ara\u015ft\u0131rmalar sonucu yay\u0131mlanan bulgularla e\u015fde\u011fer tutulabilmesine neden olur. \u00d6zellikle de g\u00fcn\u00fcm\u00fcz pop\u00fclist k\u00fclt\u00fcr\u00fcnde, insanlar; akademiden gelen ger\u00e7eklerin \u00fcst\u00fcnl\u00fc\u011f\u00fcn\u00fc ala\u015fa\u011f\u0131 etti\u011fini sanan yaln\u0131z \u201cbilim\u201d insan\u0131 kahramanlar\u0131 ar\u0131yor. Twitter gibi sosyal medya platformlar\u0131 ise bu anlamda ki\u015filere f\u00fctursuz bir ortam sa\u011fl\u0131yor. \u0130\u015fte problem de burada ortaya \u00e7\u0131k\u0131yor. B\u00f6ylesi bir durumda, yaln\u0131z bir yorumcunun d\u00fc\u015f\u00fcncesi ile konuyla ilgili de\u011ferlendirmelerini do\u011frulamak i\u00e7in ya\u015famlar\u0131n\u0131 bu alandaki ara\u015ft\u0131rmalara harcayan onlarca, y\u00fczlerce bilim insan\u0131n\u0131n d\u00fc\u015f\u00fcnceleri ayn\u0131 temelde ele al\u0131n\u0131yor. Bu da, \u00f6rne\u011fin; evrimin ger\u00e7ek olup (ger\u00e7ektir) olmad\u0131\u011f\u0131\u00a0 veya a\u015f\u0131 ile otizm aras\u0131nda bir ba\u011flant\u0131 (yoktur) oldu\u011fu ya da insanlar\u0131n iklim \u00fczerinde bir etkisinin olup olmad\u0131\u011f\u0131 (b\u00fcy\u00fck \u00f6l\u00e7\u00fcde var)\u00a0\u00fczerine tart\u0131\u015fmalar\u0131n s\u00fcrd\u00fc\u011f\u00fc izleniminin ortaya \u00e7\u0131kmas\u0131na neden olur. Bu yan\u0131lg\u0131lar da toplumun her bireyi i\u00e7in bili\u015fsel \u00f6n yarg\u0131lar olu\u015fmas\u0131na ve bilime \u015f\u00fcpheli yakla\u015f\u0131lmas\u0131 konusunda tohumlar\u0131n at\u0131lmas\u0131na sebep olacakt\u0131r. Peki ne yap\u0131labilir? Bu senaryodaki herkesin de\u011fi\u015fim i\u00e7in baz\u0131 sorumluluklar\u0131 bulunuyor. Bilim insanlar\u0131, ara\u015ft\u0131rma sonu\u00e7lar\u0131n\u0131; anla\u015f\u0131lmaz jargon ve teoriler pelerini arkas\u0131na saklamama zorunlulu\u011fu hissederek payla\u015fmal\u0131d\u0131r.\u00a0\u00d6te yandan, toplumun her bireyi de okudu\u011fu her d\u00fc\u015f\u00fcncenin g\u00fcvenilirli\u011fini g\u00f6z \u00f6n\u00fcne alma zorunlulu\u011fu ta\u015f\u0131mal\u0131d\u0131r. B\u00f6ylelikle de, tart\u0131\u015fmalar i\u00e7erik olarak dolu bir zemine oturabilir ve elde edilen sonu\u00e7lar\u0131n geli\u015ftirilmesine yol a\u00e7abilir. Bilimi, herkes i\u00e7in eri\u015filebilir k\u0131lmak, \u201cyaln\u0131z bilim insan\u0131\u201d alg\u0131s\u0131n\u0131n genel olarak ara\u015ft\u0131rma sonu\u00e7lar\u0131na zarar vermesini de s\u0131n\u0131rl\u0131 hale getirecektir.", "tags": ["bilim", "bilimciler"]},
{"source": "bilimfili.com", "url": "https://bilimfili.com/ogrenciler-fizik-ogrendikten-sonra-yeni-beyin-bolgeleri-etkinlesiyor/", "category": "egitim", "date": "25 May\u0131s 2018", "title": "\u00d6\u011frenciler Fizik \u00d6\u011frendikten Sonra Yeni Beyin B\u00f6lgeleri Etkinle\u015fiyor", "content": "Bir s\u00fcre \u00f6nce yap\u0131lan bir ara\u015ft\u0131rma sonucunda, geleneksel olarak bilim \u00f6\u011frenmekle ili\u015fkilendirilmeyen beyin k\u0131sm\u0131n\u0131n da, \u00f6\u011frendikleri bir konuda fizik problemi \u00e7\u00f6zmeye u\u011fra\u015fan ki\u015filerde etkin duruma ge\u00e7ti\u011fi belirlendi. Drexel \u00dcniversitesi\u2019nden Eric Brewe liderli\u011finde bir bilim ekibi, fMRI (i\u015flevsel manyetik rezonans g\u00f6r\u00fcnt\u00fcleme) kullanarak elde ettikleri bulgular\u0131n, farkl\u0131 \u00f6\u011fretim formlar\u0131yla beyin etkinli\u011finin modifiye edilebilece\u011fini ortaya koydu\u011funu belirtiyor. Beyindeki kan ak\u0131\u015f\u0131n\u0131 \u00f6l\u00e7mek i\u00e7in fMRI kullanan ekip, fizik ak\u0131l y\u00fcr\u00fctmesi yapmay\u0131 gerektiren bir g\u00f6rev s\u0131ras\u0131nda kat\u0131l\u0131mc\u0131lar\u0131n beyinlerinin hangi alanlar\u0131n\u0131n etkinle\u015fti\u011fini haritalad\u0131. Bu haritalar\u0131 iki kez \u00e7\u0131kard\u0131lar: Kat\u0131l\u0131mc\u0131ya konuyla ilgili kavramlar anlat\u0131lmadan \u00f6nce fizik sorusu soruldu\u011funda ve kavramlara ili\u015fkin bir dersin ard\u0131ndan fizik sorusu soruldu\u011funda etkinle\u015fen b\u00f6lgeler kar\u015f\u0131la\u015ft\u0131r\u0131ld\u0131. Deneye 50\u2019den fazla say\u0131da g\u00f6n\u00fcll\u00fc \u00f6\u011frenci kat\u0131ld\u0131. Bu \u00f6\u011frencilere, Modellemeli \u00d6\u011fretim ad\u0131 verilen ve \u00f6\u011frenme s\u00fcrecine etkin bir \u015fekilde kat\u0131lacaklar\u0131 bir y\u00f6ntemle, bir fizik konusu \u00f6\u011fretildi. \u00d6\u011frenciler derse kat\u0131lmadan \u00f6nce fMRI \u00e7ektirirken kuvvet kavram\u0131 hakk\u0131nda birka\u00e7 soruyu yan\u0131tlamaya \u00e7al\u0131\u015ft\u0131. Ard\u0131ndan konuyla ilgili derse girdiler ve dersten sonra ayn\u0131 sorulara yine fMRI \u00e7ektirirken bakt\u0131lar. Dersten \u00f6nceki \u00e7ekimlere bak\u0131ld\u0131\u011f\u0131nda, beynin dikkat, i\u015fler bellek ve problem \u00e7\u00f6zme ile ili\u015fkili b\u00f6lgelerinde etkinlik g\u00f6r\u00fcld\u00fc. Dersten sonraki \u00e7ekimlerde ise \u00f6\u011frenme ile ili\u015fkilendirilen ve etkinle\u015fmesi zaten beklenen bir alan\u0131n yan\u0131 s\u0131ra, beklenmeyen bir beyin b\u00f6lgesinin daha etkin duruma geldi\u011fi fark edildi: Arka singulat korteks. Bu b\u00f6lge, olaysal bellek (\u0130ng. episodic memory) ve \u00f6zg\u00f6nderimsel d\u00fc\u015f\u00fcnce (\u0130ng. self-referential thought) ile ili\u015fkilendirilir. Beyin etkinli\u011findeki bu de\u011fi\u015fimler, \u00f6\u011frencilerin fizik sorular\u0131 hakk\u0131nda dersten \u00f6nce ve dersten sonra nas\u0131l ak\u0131l y\u00fcr\u00fctt\u00fcklerine ili\u015fkin daha karma\u015f\u0131k davran\u0131\u015fsal de\u011fi\u015fimlerle ba\u011flant\u0131l\u0131 olabilir. Stratejideki veya fizik bilgisi ile problem \u00e7\u00f6zme kaynaklar\u0131na daha fazla eri\u015fimdeki farklar da buna dahil edilebilir. Ara\u015ft\u0131rman\u0131n ama\u00e7lar\u0131ndan biri de, kullan\u0131lan \u00f6\u011fretim y\u00f6nteminin, yani Modellemeli \u00d6\u011fretim stratejisinin, yeni kavramlar\u0131 anlamak i\u00e7in \u00f6\u011frencileri kendi zihinsel modellerini kullanmaya nas\u0131l te\u015fvik etti\u011fini incelemekti. Zihinsel model fikri, \u00f6\u011frenme \u00fczerinde \u00e7al\u0131\u015fan insanlar\u0131n konu\u015fmay\u0131 sevdi\u011fi bir konu, diyor Brewe. Fakat \u015fimdiye dek bu y\u00f6ntemle \u00f6\u011frenme s\u0131ras\u0131nda beynin i\u00e7inde neler oldu\u011funun incelenmedi\u011fini ekliyor. O ve ekibi, bu konuyu ayd\u0131nlatmak istiyor. Peki, Modellemeli \u00d6\u011fretim y\u00f6ntemini anlamaya \u00e7al\u0131\u015f\u0131rken zihinsel malzeme olarak neden fizi\u011fi se\u00e7tiler acaba? Brewe \u015f\u00f6yle a\u00e7\u0131kl\u0131yor: \u201c\u00d6\u011frenme konusunu anlamak i\u00e7in fizik iki nedenle \u00e7ok iyi bir ara\u00e7: Birincisi, insanlar\u0131n do\u011frudan deneyimledikleri \u015feyler ile ilgileniyor. Bu da bi\u00e7imsel derslik \u00f6\u011frenimi ile bi\u00e7imsel olmayan kavray\u0131\u015far\u0131 bir araya getiriyor. \u0130kincisi, fizik kurallara dayan\u0131yor. Yani g\u00f6vdenin i\u015fleyi\u015fini y\u00f6neten kesinlikler var.\u201d", "tags": ["beyin", "\u00f6\u011frenme"]},
{"source": "bilimfili.com", "url": "https://bilimfili.com/ogrenme-acisindan-akranlar-ogretmenlerden-daha-cok-ilham-kaynagi-olabilir/", "category": "egitim", "date": "1 Nisan 2017", "title": "\u00d6\u011frenme A\u00e7\u0131s\u0131ndan Akranlar \u00d6\u011fretmenlerden Daha \u00c7ok \u0130lham Kayna\u011f\u0131 Olabilir", "content": "\u201cBu konuyu neden \u00f6\u011frenmemiz gerekiyor?\u201d ya da \u201cBu bilgiler ileride ne i\u015fimize yarayacak?\u201d gibi soru c\u00fcmlelerini okullardaki her seviye s\u0131n\u0131fta duyman\u0131z m\u00fcmk\u00fcn. Genellikle bu sorular\u0131n, \u00f6\u011frencilerin ilgili konu ile g\u00fcnl\u00fck hayatlar\u0131 ya da ilerideki i\u015f ya\u015fant\u0131lar\u0131 aras\u0131ndaki ba\u011flant\u0131lar\u0131 tam olarak kuramamalar\u0131ndan ortaya \u00e7\u0131kt\u0131\u011f\u0131n\u0131 s\u00f6yleyebiliriz. Michigan State University\u2019den ara\u015ft\u0131rmac\u0131lar\u0131n \u00f6nermesine g\u00f6re, e\u011fer bu tarz sorular\u0131n cevab\u0131 \u00f6\u011fretmenler taraf\u0131ndan de\u011fil de s\u0131n\u0131f arkada\u015flar\u0131 taraf\u0131ndan verilirse, \u00f6\u011frencilerin akademik performanslar\u0131na olumlu y\u00f6nde katk\u0131 sa\u011flanabilir. \u00dcniversite \u00f6\u011frencisi kat\u0131l\u0131mc\u0131larla yap\u0131lan ara\u015ft\u0131rmaya g\u00f6re, \u00f6\u011frenmenin neden \u00f6nemli oldu\u011funu kendi akranlar\u0131ndan dinleyenler, \u00f6\u011fretmenlerinden dinleyenlere g\u00f6re daha iyi makaleler yaz\u0131yorlar ve daha iyi notlar al\u0131yorlar. Yani, \u00f6\u011frenciler akranlar\u0131yla \u00f6zde\u015fle\u015fip, ders materyalini akranlar\u0131n\u0131n ki gibi kulland\u0131klar\u0131n\u0131 hayal ediyorlar. Bu durum, ezberlemenin \u00f6tesine ge\u00e7ip materyale bir anlam kat\u0131yor ve ama\u00e7 duygusu veriyor. Bir akran\u0131n\u0131n hikayesini duydu\u011funda, \u00f6\u011frenci bu hikayeyi gelecekte kim olmak istedi\u011fiyle alakal\u0131 kendine anlatt\u0131\u011f\u0131 hikayeyle ba\u011fl\u0131yor. International Journal of Educational Research\u2019de yay\u0131mlanan bu \u00e7al\u0131\u015fma, online \u00fcniversite dersi i\u00e7erisinde y\u00fcr\u00fct\u00fcld\u00fc. Online derslere kay\u0131t olan \u00f6\u011frencilerin say\u0131s\u0131 her ge\u00e7en g\u00fcn art\u0131yor. Verilere g\u00f6re, Amerika\u2019da y\u00fcksek \u00f6\u011fretimdeki \u00f6\u011frencilerin 7 milyonundan fazlas\u0131 en az bir online derse kay\u0131tl\u0131. Bu rakam, Amerika\u2019daki b\u00fct\u00fcn y\u00fcksek \u00f6\u011fretim \u00f6\u011frencilerinin 3\u2019te birinden fazlas\u0131na denk geliyor. Bu \u00e7al\u0131\u015fma, \u00e7evrimi\u00e7i yap\u0131lm\u0131\u015f olmas\u0131n\u0131n yan\u0131nda, b\u00fct\u00fcn bir yar\u0131 y\u0131l i\u00e7erisinde akran ve \u00f6\u011fretmen a\u00e7\u0131klamalar\u0131n\u0131n \u00f6\u011frenciler \u00fczerindeki etkisini inceleyen ilk \u00e7al\u0131\u015fma olma \u00f6zelli\u011fini ta\u015f\u0131yor. Ara\u015ft\u0131rma kapsam\u0131nda bilim insanlar\u0131, e\u011fitim psikolojisi dersini alan y\u00fcksek lisans \u00f6\u011frencilerini bu dersin e\u011fitimci olarak potansiyel kariyerlerinde neden \u00f6nemli oldu\u011fuyla alakal\u0131 akran gerek\u00e7elerini alanlar, \u00f6\u011fretim g\u00f6revlisi gerek\u00e7elerini alanlar ve hi\u00e7 gerek\u00e7e almayanlar olarak 3 gruba ay\u0131rd\u0131lar. Bulgulara g\u00f6re, bu konuda akran gerek\u00e7elerini alanlar ortalama %92 oran\u0131nda puan al\u0131rken \u00f6\u011fretim g\u00f6revlisi gerek\u00e7elerini alanlar %86 oran\u0131nda puan ald\u0131lar. Ayr\u0131ca ilgin\u00e7 bir \u015fekilde, hi\u00e7 gerek\u00e7e almadan kendileri ak\u0131l y\u00fcr\u00fcten \u00f6\u011frenciler %90 oran\u0131nda puan ald\u0131lar. Yap\u0131lan bu \u00e7al\u0131\u015fman\u0131n bulgular\u0131, s\u0131n\u0131flardaki akran \u00e7al\u0131\u015fmas\u0131n\u0131n \u00f6nemine i\u015faret ediyor. Yani, s\u0131n\u0131ftaki konular\u0131n \u00f6neminin ve/veya konunun kendisinin anla\u015f\u0131lmas\u0131nda akran tart\u0131\u015fmalar\u0131n\u0131n ciddi bir katk\u0131s\u0131 var. E\u011fer yaln\u0131zca \u00f6\u011fretmen odakl\u0131 bilgi aktar\u0131m\u0131 ger\u00e7ekle\u015ftirilirse, \u00f6\u011frenciler yaln\u0131zca bu bilgiler \u00fczerinden konuyu de\u011ferlendirmeye \u00e7al\u0131\u015f\u0131yor olabilirler. Fakat kendileri ak\u0131l y\u00fcr\u00fctt\u00fcklerinde ve akranlar\u0131n\u0131n de\u011ferlendirmelerinden faydaland\u0131klar\u0131nda, konuyu kendi hayatlar\u0131 ile de ba\u011fda\u015ft\u0131r\u0131p yorumlayarak do\u011fruya daha da yakla\u015f\u0131yorlar. \u0130lgili Makale: Tae S. Shin, John Ranellucci, Cary J. Roseth. Effects of peer and instructor rationales on online students\u2019 motivation and achievement. International Journal of Educational Research, 2017; 82: 184 DOI: 10.1016/j.ijer.2017.02.001 Kaynak: Peers, More Than Teachers, Inspire Us to Learn, Michigan State University, Retrieved from http://msutoday.msu.edu/news/2017/peers-more-than-teachers-inspire-us-to-learn/", "tags": ["\u00e7ocuklar (pedagoji & pediatri)", "\u00f6\u011frenme", "okul"]},
{"source": "bilimfili.com", "url": "https://bilimfili.com/detoks-sahtekarligi-nasil-saptayabilir-ve-nasil-uzak-durabiliriz/", "category": "egitim", "date": "22 Haziran 2018", "title": "Detoks Sahtek\u00e2rl\u0131\u011f\u0131: Nas\u0131l Saptayabilir ve Nas\u0131l Uzak Durabiliriz?", "content": "Detoks ya da ar\u0131nma, temizlenme\u2026 \u0130lk duydu\u011funuzda kula\u011fa olduk\u00e7a ho\u015f gelen ve buna ger\u00e7ekten ihtiyac\u0131n\u0131z\u0131n oldu\u011fu hissini olu\u015fturan son zamanlar\u0131n trend kelimesi. Herkesin detoksa ihtiyac\u0131 var de\u011fil mi? \u00c7\u00fcnk\u00fc v\u00fccudumuz toksik kimyasallarla dolu. O halde ye\u015fil renk tonlar\u0131nda s\u0131v\u0131 bir meyve p\u00fcresi harika bir temizlik sa\u011flar de\u011fil mi? De\u011fil. Her ikisi de onlar\u0131 uyduranlar\u0131n birbiri yerine kulland\u0131\u011f\u0131 bu iki kelime (detoks ya da ar\u0131nma), son d\u00f6nemde pek \u00e7ok insan\u0131n diline dolanm\u0131\u015f durumda.\u00a0Baz\u0131lar\u0131 kilo vermenize yard\u0131mc\u0131 oldu\u011funu iddia ediyor, baz\u0131lar\u0131 hastal\u0131klar\u0131 tedavi ettiklerini s\u00f6yl\u00fcyor, baz\u0131lar\u0131 sizi toksinlerden ar\u0131nd\u0131rd\u0131\u011f\u0131n\u0131 s\u00f6yl\u00fcyor. Marketlerde \u00fczerine \u201cdetoks\u201d yaz\u0131lm\u0131\u015f \u015fi\u015feler, kutular; kitabevlerinde kapa\u011f\u0131nda \u201cdetoks\u201d yazan kitaplar, hatta eczanelerde \u201cdetoks\u201d raflar\u0131 bile g\u00f6rebilirsiniz.\u00a0Suplementler, \u00e7aylar, homeopati, kahve enemalar\u0131, kulak mumlar\u0131, ayak banyolar\u0131 vs. hepsinin tek bir vaadi var: Detoksifikasyon. O halde t\u00fcm bunlar\u0131n i\u015fe yaramaz bir sahtek\u00e2rl\u0131k \u00f6rne\u011fi oldu\u011funu s\u00f6yleyerek ba\u015flayal\u0131m. Neden mi? Cevaplar bilimde yat\u0131yor. Dahas\u0131 v\u00fccudumuzun biyolojik ve fizyolojik \u00e7al\u0131\u015fma bi\u00e7imine g\u00f6re, detokslar esas\u0131nda v\u00fccudunuza zarar dahi verebilir. \u0130\u015fte bu y\u00fczden, bir sonraki mucize detoks \u00fcr\u00fcn\u00fcn\u00fc denemenize sebep olan d\u00fcrt\u00fcy\u00fc bast\u0131rmal\u0131s\u0131n\u0131z. \u201cDetoks\u201d,\u00a0onayl\u0131 bir t\u0131bbi terimin pazarlama stratejisine d\u00f6n\u00fc\u015fm\u00fc\u015f halidir ve hepsi de varolmayan bir durumu tedavi etmek i\u00e7in tasarlanm\u0131\u015ft\u0131r. Detoksifikasyon, t\u0131p biliminde, ila\u00e7lar\u0131n, alkollerin ya da a\u011f\u0131r metaller gibi zehirlerin tehlike seviyelerinin giderilmesi anlam\u0131nda kullan\u0131l\u0131r. Detoksifikasyon tedavileri,\u00a0alternatif sa\u011fl\u0131k tedavileri men\u00fcs\u00fcnden veya eczanelerdeki raflardan rastgele se\u00e7ilemeyecek t\u0131bbi prosed\u00fcrlerdir. Ger\u00e7ek bir detoksifikasyon, hayati durumlar s\u00f6z konusu oldu\u011funda, hastanelerde uygulanan y\u00f6ntemlerdir. Fakat, detoks sahtek\u00e2rlar\u0131, t\u0131bbi ve ger\u00e7ek bir terimi manip\u00fcle ederek t\u00fcketicilerde sat\u0131n al\u0131nan \u00fcr\u00fcnlerin bilimsel oldu\u011fu yan\u0131lg\u0131s\u0131n\u0131 olu\u015ftururken, faydas\u0131z \u00fcr\u00fcnlere ve hizmetlere me\u015fruiyet kazand\u0131rmaktad\u0131r. Esas\u0131nda \u00e7at\u0131\u015fma yine bilim ile sahte-bilim aras\u0131ndaki bir \u00e7at\u0131\u015fmad\u0131r. Dolay\u0131s\u0131yla, sahte-bilimi kolayl\u0131kla saptayabilecek, ak\u0131ll\u0131 bir t\u00fcketici olabilmek olduk\u00e7a \u00f6nemlidir. Peki, herhangi bir detoksu nas\u0131l saptayabiliriz? Bu sorunun olduk\u00e7a basit bir y\u00f6ntemi bulunuyor: Toksinlerin bilimini, toksisitenin do\u011fas\u0131n\u0131 ve ayn\u0131 \u015fekilde de detoks rit\u00fcellerinin, kitlerinin ya da programlar\u0131n\u0131n toksinleri nas\u0131l ortadan kald\u0131rmay\u0131 iddia etti\u011fini anlamak durumunday\u0131z. \u015eimdi gelin detoks sahtek\u00e2rl\u0131\u011f\u0131n\u0131n kendisine dayanak yapt\u0131\u011f\u0131 \u00f6nermelere bir g\u00f6z atal\u0131m. Pek \u00e7ok insan\u0131n detoks pazar\u0131na d\u00fc\u015fmesinin bir nedeni esas\u0131nda ba\u015fka bir yan\u0131lg\u0131n\u0131n temelleri \u00fczerinde y\u00fckseliyor.\u00a0Ar\u0131nma rit\u00fcelleri, tarihin en ilkel zamanlar\u0131nda k\u00f6k bulan ve g\u00fcn\u00fcm\u00fcze kadar da \u00e7e\u015fitli \u015fekillerde devam eden inan\u0131\u015flard\u0131r. Hepimiz bir \u015fekilde kendimizi zehirliyoruz ve insan do\u011fas\u0131n\u0131n bir par\u00e7as\u0131 olarak da g\u00fcnahlar\u0131m\u0131zdan ar\u0131nmam\u0131z gerekiyor. Neredeyse b\u00fct\u00fcn d\u00fcnya dinleri birbirine benzer ar\u0131nma rit\u00fcellerine sahiptir. Fakat modern d\u00fcnyadaki ar\u0131nma korkular\u0131 g\u00fcnahlarla s\u0131n\u0131rl\u0131 kalmam\u0131\u015ft\u0131r. Biyoloji bilgimiz biraz geli\u015ftik\u00e7e, bu korkular kendisini \u201cotointoksikasyon\u201d olarak g\u00f6stermeye ba\u015flad\u0131: Ba\u011f\u0131rsaklar\u0131n temizlenmesiyle her hastal\u0131k iyile\u015ftirilebilirdi. 1900\u2019l\u00fc y\u0131llar itibariyle; anatomi, fizyoloji ve hastal\u0131klar\u0131n ger\u00e7ek nedenlerine dair kavray\u0131\u015f\u0131m\u0131z geli\u015ftik\u00e7e, \u201cotointoksikasyon\u201d iddias\u0131 da bilim taraf\u0131ndan \u00e7\u00f6pe g\u00f6nderildi. Fakat bilime ra\u011fmen, bir k\u0131s\u0131m safsatac\u0131lar taraf\u0131ndan ayn\u0131 iddia bug\u00fcn hala kuvvetle savunuluyor. Modern zamanlar\u0131n \u201cotointoksikasyon\u201d versiyonu ise; baz\u0131 g\u0131da katk\u0131 maddeleri, gluten, tuz, et, flor\u00fcr, re\u00e7eteli ila\u00e7lar, a\u015f\u0131lar, GDO\u2019lar ve belki bir gece \u00f6nce i\u00e7ilmi\u015f bir \u015fi\u015fe \u015farab\u0131n, v\u00fccutta \u201ctoksin\u201d birikimine neden oldu\u011funu iddia ediyor. Peki, zarara neden olan mevcut \u201ctoksin\u201d nedir? Sahte-bilim iddialar\u0131n\u0131n en \u00f6nemli \u00f6zelliklerinden birisi; kula\u011fa bilimselmi\u015f gibi gelmesidir. Detoks sahtek\u00e2rlar\u0131n\u0131n ileri s\u00fcrd\u00fc\u011f\u00fc bu iddialardaki \u201ctoksin\u201d kavram\u0131; ba\u015flang\u0131\u00e7ta kula\u011fa mant\u0131kl\u0131 gelen ancak bilimsel temelde anlams\u0131z bir terimden ba\u015fka bir \u015fey de\u011fildir. \u201cDetoks tedavilerinin\u201d tekd\u00fcze bir \u00f6zelli\u011fi, bu rit\u00fcellerin ve kitlerin ortadan kald\u0131raca\u011f\u0131 belirli toksinlerin isimlendirilmemesidir. Gelin bir \u00f6rnekle inceleyelim. \u00dclkemizde de olduk\u00e7a yayg\u0131n bir pazar a\u011f\u0131na sahip b\u00fcy\u00fck bir markan\u0131n sitesinden al\u0131nt\u0131lad\u0131\u011f\u0131m bir detoks a\u00e7\u0131klamas\u0131na g\u00f6z atal\u0131m. \u201cV\u00fccudumuzun ana detoks organ\u0131 diyebilece\u011fimiz karaci\u011ferimiz, kandaki bakteri ve toksinlere bir filtre g\u00f6revi g\u00f6r\u00fcp, kimyasallar\u0131 n\u00f6trle\u015ftirerek onlar\u0131 b\u00f6breklerin kolayca d\u0131\u015far\u0131 atabilece\u011fi bir hale getirir.\u201d \u201c\u2026.G\u00fcnl\u00fck beslenmemizde s\u0131k\u00e7a t\u00fcketti\u011fimiz k\u0131rm\u0131z\u0131 et, s\u00fct \u00fcr\u00fcnleri gibi hayvansal proteinler, alkol, beyaz ekmek gibi i\u015flenmi\u015f tah\u0131l \u00fcr\u00fcnleri, ilave \u015fekerli at\u0131\u015ft\u0131rmal\u0131klar gibi g\u0131dalarla birlikte bir\u00e7ok hormon, katk\u0131 maddesi veya toksini de v\u00fccudumuza ta\u015f\u0131yoruz. Bunlara ek olarak g\u00fcn ge\u00e7tik\u00e7e daha fazla hava kirlili\u011fi, su kirlili\u011fi, d\u00fczensiz uyku saatleri, hareketsizlik ve strese maruz kald\u0131\u011f\u0131m\u0131z \u015fehir hayat\u0131yla v\u00fccudumuzu daha da fazla yorabiliyor daha da fazla toksik maddeyi v\u00fccudumuza alabiliyoruz. \u201c \u201cColdpress (so\u011fuk s\u0131k\u0131m) y\u00f6ntemi ile haz\u0131rlanm\u0131\u015f detoks i\u00e7ecekleri ve g\u00fcnl\u00fck besin ihtiyac\u0131n\u0131 kar\u015f\u0131layacak \u015fekilde haz\u0131rlan\u0131p, ihtiya\u00e7lara g\u00f6re \u00e7e\u015fitlendirilmi\u015f detoks programlar\u0131 ile \u015fehir hayat\u0131n\u0131n yo\u011fun temposunda v\u00fccudumuza iyi bakabilmemiz i\u00e7in kolay, sa\u011fl\u0131kl\u0131, lezzetli bir alternatif sunuyor.\u201d\u00a0diye\u00a0 devam ediyor. Kullan\u0131lan dildeki belirsizlik dikkatinizi \u00e7ekti mi? Toksinlerden s\u00f6z ediliyor, fakat isim verilmiyor. Kullan\u0131lan c\u00fcmleler akla uygun gibi g\u00f6r\u00fcn\u00fcyor, fakat bilimsel de\u011fil. Dahas\u0131, sa\u011fl\u0131kl\u0131 da olsan\u0131z\u00a0(muhtemelen \u201ctoksin\u201d i\u00e7ermeseniz de), yine de detoks tavsiyesinde bulunuluyor. Detoks savunucular\u0131n\u0131n temel \u00e7\u0131k\u0131\u015f noktalar\u0131nda kal\u0131n ba\u011f\u0131rsak ve karaci\u011fer gibi organlar bulunur. Bir t\u00fcr toksik at\u0131\u011f\u0131n (bazen mukoid plak olarak isimlendirilir) kal\u0131n ba\u011f\u0131rsakta birikti\u011fini; parazitler ve Candida (maya) gibi zararl\u0131lar i\u00e7in \u00fcreme ortam\u0131 haline geldi\u011fini ileri s\u00fcrerler. Ancak bilim bize aksini s\u00f6yl\u00fcyor: Mukoid plaklar ve toksik at\u0131klar diye bir \u015fey bulunmuyor. Bunlar, detoksifikasyon uygulamalar\u0131n\u0131 satabilmek i\u00e7in uydurulmu\u015f \u015feylerdir.\u00a0G\u00f6rd\u00fc\u011f\u00fcn\u00fcz herhangi bir gastroenterolo\u011fa b\u00f6yle bir \u015feyin bulunup bulunmad\u0131\u011f\u0131n\u0131 sorabilirsiniz mesela. Ancak \u015funu s\u00f6yleyelim; t\u0131p literat\u00fcr\u00fcnde bu iddiaya ili\u015fkin belgelenen tek bir vaka dahi bulunmuyor. \u00d6te yandan kal\u0131n ba\u011f\u0131rsa\u011f\u0131n\u0131z, g\u00f6revini yerine getiremedi\u011fi i\u00e7in bir toksin birikmesine neden olsayd\u0131 bu durumun\u00a0ye\u015fil renk tonlar\u0131ndaki bir meyve p\u00fcresi ile giderilemeyecek kadar ciddi bir vaka olaca\u011f\u0131n\u0131 ve derhal bir doktora ba\u015fvurman\u0131z gerekti\u011fini de hat\u0131rlatm\u0131\u015f olal\u0131m. Detoks savunucular\u0131n\u0131n bir di\u011fer \u00f6nerisi ise, kolon hidroterapisidir. \u0130sminin \u201ccafcafl\u0131\u011f\u0131na\u201d bak\u0131nca bilimselmi\u015f gibi g\u00f6r\u00fcnen bu y\u00f6ntemin esas\u0131nda sa\u00e7mal\u0131ktan ba\u015fka bir \u015fey olmad\u0131\u011f\u0131n\u0131 gelin birlikte g\u00f6relim. Kolon hidroterapisi olarak isimlendirilen bu y\u00f6ntem kal\u0131n ba\u011f\u0131rsak temizli\u011fi olarak da bilinir. Bu y\u00f6ntem baz\u0131 kapl\u0131calarda sunulan ve k\u0131saca \u201ctedavi\u201d s\u00fcresince 60 litre suyun ba\u011f\u0131rsaklara al\u0131narak, \u201ctoksinlerin\u201d temizlenmesini i\u00e7eren bir servistir. Ba\u011f\u0131rsak, su, temizlenme\u2026 Kula\u011fa ho\u015f geliyor de\u011fil mi? Oysa kendinizi yaln\u0131zca ishal olmaya zorlamaktan ba\u015fka bir \u015fey yapmam\u0131\u015f olursunuz. Kal\u0131n ba\u011f\u0131rsa\u011f\u0131m\u0131zda, su ile temizlenebilen bir toksin ya da at\u0131k birikmesi bulunmaz. Kal\u0131n ba\u011f\u0131rsak, sindirim sistemi organlar\u0131ndan ge\u00e7en ve emilimi sa\u011flanan g\u0131dalardaki son olarak su ve vitaminlerin emiliminin sa\u011fland\u0131\u011f\u0131 ve an\u00fcse g\u00f6nderildi\u011fi kanald\u0131r. Burada art\u0131k sadece\u00a0v\u00fccudunuz taraf\u0131ndan do\u011fal olarak (zaman i\u00e7inde) d\u0131\u015far\u0131 at\u0131lacak olan d\u0131\u015fk\u0131 bulunur ve bu d\u0131\u015fk\u0131y\u0131 da v\u00fccudumuz biyolojik ve anatomik yap\u0131s\u0131 gere\u011fi do\u011fal olarak d\u0131\u015far\u0131 atabilir. Detoks tedavileri i\u00e7in pazarlanan materyallerin tipik \u00f6zelli\u011fi\u00a0toksin birikmesine ba\u011fl\u0131 bir dizi semptom ve hastal\u0131\u011f\u0131 tan\u0131mlamas\u0131d\u0131r. Bunlardan birka\u00e7\u0131 hemen hemen herkeste g\u00f6r\u00fclebilen durumlar iken (\u00f6rne\u011fin; ba\u015f a\u011fr\u0131s\u0131, yorgunluk, uykusuzluk, a\u00e7l\u0131k gibi), baz\u0131lar\u0131 da sizi \u00f6zellikle korkutacak hastal\u0131klard\u0131r, (\u00f6rne\u011fin; kanser vb.). Kanserin se\u00e7ilmesinin \u00f6zel bir nedeni de vard\u0131r ku\u015fkusuz ancak yaz\u0131m\u0131z\u0131n \u00e7ok uzamamas\u0131 ad\u0131na burada detayland\u0131rmayaca\u011f\u0131z. Yaz\u0131m\u0131z\u0131 bitirdikten sonra bu nedenin ne oldu\u011funu daha detayl\u0131 anlayabilmek ad\u0131na Youtube kanal\u0131m\u0131zdaki \u201cKanser Nedir?\u201d konulu Podcast yay\u0131n\u0131m\u0131za g\u00f6z atabilirsiniz. \ufeff Tekrar iddialara geri d\u00f6nersek; hastal\u0131k tan\u0131mlamas\u0131 yap\u0131lan ve bu hastal\u0131klara neden oldu\u011fu ileri s\u00fcr\u00fclen \u201ctoksinlerin\u201d hangi toksinler oldu\u011fu yine ortada yoktur ve toksinlerin bu semptomlara nas\u0131l neden oldu\u011fu da esas\u0131nda asla a\u00e7\u0131klanam\u0131yor. Burada yine bilime olan kar\u015f\u0131tl\u0131\u011f\u0131 g\u00f6rebiliyoruz. Tek bir kimyasal\u0131n bile hastal\u0131\u011fa neden olabilece\u011fini ileri s\u00fcrebilmek, konu \u00fczerine \u00f6nemli miktarda ara\u015ft\u0131rman\u0131n yap\u0131lm\u0131\u015f olmas\u0131n\u0131, epidemiyoloji alan\u0131n\u0131n tamam\u0131n\u0131 incelemeyi gerektirir. Hastalanman\u0131za neden oldu\u011fu ileri s\u00fcr\u00fclen toksinlerin d\u0131\u015f\u0131nda; \u201cdetoks tedavileri\u201d i\u00e7in yap\u0131lan pazarlamalar, spesifik toksinleri spesifik semptomlarla ya da hastal\u0131klarla ba\u011flayabilecek yetide de\u011fildir. Ger\u00e7ek olan \u015fu ki; v\u00fccudumuz d\u00fczenli olarak \u00e7ok fazla miktarda do\u011fal ve sentetik kimyasala maruz kal\u0131yor. Ancak, v\u00fccudumuzda herhangi bir kimyasal bulunmas\u0131 (do\u011fal ya da sentetik), o kimyasal\u0131n bize mutlaka zarar verece\u011fi anlam\u0131na gelmiyor. Do\u011fal elde edilmi\u015f pek \u00e7ok madde, son derece zehirli olabilir. Ancak\u00a0insan v\u00fccudu, istenmeyen bu maddeleri d\u0131\u015far\u0131 atmak ve onlara kar\u015f\u0131 savunma olu\u015fturmak i\u00e7in e\u015fsiz bir savunma sistemi ve mekanizmalar\u0131 evrimle\u015ftirmi\u015ftir. Derimiz, b\u00f6breklerimiz, lenf sistemimiz, sindirim sistemimiz ve belki bunlar\u0131n i\u00e7erisinde en \u00f6nemlisi karaci\u011ferimiz;\u00a0\u015fa\u015f\u0131rt\u0131c\u0131 derecede karma\u015f\u0131k ve sofistike bir i\u00e7sel detoksifikasyon sistemi olu\u015fturur. \u00d6te yandan zehiri olu\u015fturan doz da \u00f6nemlidir, a\u015f\u0131r\u0131 miktarda t\u00fcketildi\u011finde; su bile zehirli olabilir (dil\u00fcsyonel hiponatremi). Detoks savunucular\u0131nda g\u00f6rebilece\u011finiz bir di\u011fer tipik \u00f6zellik ise, b\u00f6brekler ve karaci\u011feri, toksinlerin fiziksel olarak tutuldu\u011fu ve ayr\u0131\u015ft\u0131r\u0131ld\u0131\u011f\u0131 filtreler olarak tan\u0131mlamalar\u0131d\u0131r. S\u0131radan bir detoks \u00fcr\u00fcn\u00fc pazarlan\u0131rken, bu organlar\u0131m\u0131za \u00f6zellikle vurgu yap\u0131l\u0131r ve t\u0131pk\u0131 bir s\u00fcngeri s\u0131kmak ya da araban\u0131z\u0131n filtrelerini temizlemek gibi d\u00fczenli olarak temizlenmesi gerekti\u011fi s\u00f6ylenir. Fakat ger\u00e7ek \u015fu ki; b\u00f6breklerimiz ve karaci\u011ferimiz detoks pazarlay\u0131c\u0131lar\u0131n\u0131n s\u00f6yledi\u011fi bi\u00e7imde \u00e7al\u0131\u015fmaz. Karaci\u011ferimiz, esas\u0131nda,\u00a0toksik maddeleri safra veya b\u00f6breklerde elimine edilebilenlere d\u00f6n\u00fc\u015ft\u00fcrmek i\u00e7in bir dizi kimyasal reaksiyon ger\u00e7ekle\u015ftirir. Yani karaci\u011fer kendi kendini temizler, i\u00e7erisinde\u00a0toksinler birikmez ve e\u011fer bir karaci\u011fer hastal\u0131\u011f\u0131n\u0131z bulunmuyorsa da genellikle herhangi bir sorun olmadan \u00e7al\u0131\u015f\u0131r. \u00d6te yandan b\u00f6breklerimiz, kan\u0131m\u0131z\u0131 s\u00fczerek kan\u0131m\u0131zdaki at\u0131k maddeleri idrar \u015feklinde idrar torbas\u0131na g\u00f6nderir. Her iki organ\u0131n da bir \u201ctemizlenmeye\u201d ihtiyac\u0131 oldu\u011funu ileri s\u00fcrmek; insan fizyolojisi, metabolizma ve toksikoloji konusunda ciddi yan\u0131lg\u0131lar ve eksikler oldu\u011funun g\u00f6stergesidir. E\u011fer detoks kitlerinin klinik \u00e7al\u0131\u015fmalar\u0131 i\u00e7in bir literat\u00fcr taramas\u0131 yaparsan\u0131z; \u201cSonu\u00e7 Bulunamad\u0131\u201d uyar\u0131s\u0131 alaca\u011f\u0131n\u0131zdan emin olabilirsiniz. Detoks kitlerinin, i\u015fe yarad\u0131\u011f\u0131n\u0131 g\u00f6steren g\u00fcvenilir tek bir kan\u0131t yoktur. \u201cToksinleri\u201d ortadan kald\u0131rd\u0131\u011f\u0131n\u0131 veya sa\u011fl\u0131k konusunda herhangi bir fayda sa\u011flad\u0131\u011f\u0131n\u0131 ortaya koyan tek bir \u00e7al\u0131\u015fma dahi yoktur. Ayn\u0131 durum, kahve enemas\u0131 olarak isimlendirilen detoks benzeri bir ba\u015fka \u015farlatanl\u0131k \u00f6rne\u011fi i\u00e7in de ge\u00e7erlidir. A\u015fa\u011f\u0131daki ifadeyi \u00fclkemizin \u00e7e\u015fitli \u015fehirlerinde \u015fubeleri bulunan detoks pazarlay\u0131c\u0131s\u0131 bir \u015firketin internet sitesinden oldu\u011fu gibi ald\u0131m. (Yaz\u0131m ve dilbilgisi hatalar\u0131 da kendilerine aittir.) \u201cTemiz suyun i\u00e7ine organik kahve eklenerek haz\u0131rlan\u0131r ve rektumdan kolonlara g\u00f6nderilir. Buradan karaci\u011fere ula\u015f\u0131r ve karaci\u011ferdeki antioksidan etki yaratan glutatyon \u00fcretimini artt\u0131r\u0131r. \u00d6zellikle detoks s\u0131ras\u0131nda yo\u011fun ba\u015fa\u011fr\u0131s\u0131 olan misafirlerimiz i\u00e7in \u00f6nerilir. Ayr\u0131ca kab\u0131zl\u0131k, uykusuzluk, parazit, kandida enfeksyonu, rahatlama, daha iyi bir mod, daha fazla enerji ve zihinsel a\u00e7\u0131kl\u0131k i\u00e7in faydal\u0131d\u0131r. Detoks s\u0131ras\u0131nda her g\u00fcn yap\u0131labilir. G\u00fcnl\u00fck ya\u015fam da haftada bir uygulanabilir.\u201d\u00a0 Kahve enemas\u0131 ismi verilen \u015farlatanl\u0131\u011f\u0131 bu \u015fekilde anlatm\u0131\u015flar. Detoks sa\u00e7mal\u0131\u011f\u0131 i\u00e7in yukar\u0131da sayd\u0131\u011f\u0131m\u0131z her \u015fey, benzer bir y\u00f6ntem olan kahve enemas\u0131 ismi verilen s\u00fcre\u00e7 i\u00e7in de ge\u00e7erlidir.\u00a0Kahveli suyun rektumdan v\u00fccuda enjekte edilmesi, bile\u015fiklerin \u201cdetoksifiye\u201d olmas\u0131na veya karaci\u011fer fonksiyonlar\u0131n\u0131n daha etkili olmas\u0131na yard\u0131mc\u0131 oldu\u011fu iddialar\u0131n\u0131 destekleyen g\u00fcvenilir tek bir kan\u0131t dahi yoktur. \u00d6te yandan, vitamin enjeksiyonlar\u0131, t\u00fcketicilere anlaml\u0131 faydalar sa\u011flamayan ve karaci\u011fer veya b\u00f6breklerin etkili bir \u015fekilde \u00e7al\u0131\u015fabilme kapasitesi \u00fczerinde herhangi bir yararl\u0131 etkisi olmayan bir ba\u015fka \u201ctedavi\u201d \u015feklidir. E\u011fer hi\u00e7bir fayda sa\u011flam\u0131yorsa, detoks tedavilerinin herhangi bir zarar potansiyeli bulunuyor mu? S\u00f6z konusu basit diyet de\u011fi\u015fimleri oldu\u011funda, zarara dair az say\u0131da baz\u0131 delillere sahibiz. Daha fazla kinoa, lahana, daha az i\u015flenmi\u015f ve rafine edilmi\u015f g\u0131dalar t\u00fcketmek, herkes i\u00e7in makul olabilecek diyet tavsiyeleridir. Aktif bile\u015fenler i\u00e7ermeyen \u201cdetoks\u201d \u00fcr\u00fcnlerinin miktara ba\u011fl\u0131 olarak zarars\u0131z oldu\u011funu s\u00f6yleyebiliriz. Ancak\u00a0aktif maddeler i\u00e7eren daha s\u0131ra d\u0131\u015f\u0131 \u201cdetoks tedavilerine\u201d girdik\u00e7e, baz\u0131 yakla\u015f\u0131mlar\u0131n riskli oldu\u011fu a\u00e7\u0131kt\u0131r. Kahve enemas\u0131 denilen uygulaman\u0131n g\u00fcvenli olmad\u0131\u011f\u0131n\u0131 ve mutlaka ka\u00e7\u0131n\u0131lmas\u0131 gerekti\u011fini s\u00f6ylemeliyiz. Kan zehirlenmesi (kan dola\u015f\u0131m\u0131na zararl\u0131 bakterilerin dahil olmas\u0131), rektal delinme ve elektrolit anormallikleri gibi zararlar; detoks uygulamalar\u0131na dair bilimsel olarak ortaya konulmu\u015f potansiyel zararlardand\u0131r. Hatta kahve enemas\u0131na ba\u011fl\u0131 \u00f6l\u00fcmlerin bile g\u00f6r\u00fcld\u00fc\u011f\u00fcn\u00fc hat\u0131rlatmak isteriz. Sa\u011flay\u0131c\u0131n\u0131z\u0131n tekni\u011finin sterilli\u011fine ba\u011fl\u0131 olarak vitamin enjeksiyonlar\u0131n\u0131n riskli olmad\u0131\u011f\u0131n\u0131 s\u00f6yleyebiliriz. Ancak baz\u0131 nat\u00fcropatlar\u0131n, oral kullan\u0131m i\u00e7in tasarlanan \u00fcr\u00fcnleri enjekte etmeye istekli olduklar\u0131 g\u00f6z \u00f6n\u00fcne al\u0131nd\u0131\u011f\u0131nda, vitamin enjeksiyonu konusunda bir kez daha dikkatlice d\u00fc\u015f\u00fcnmeniz ve mutlaka doktorunuza dan\u0131\u015fman\u0131z gerekti\u011fini hat\u0131rlatal\u0131m. \u00d6te yandan \u201cdetoks\u201d uygulamas\u0131 bitse bile yan etkiler devam edebiliyor. Baz\u0131 insanlarda bulant\u0131 ve ishal gibi detoks sonras\u0131 etkiler g\u00f6r\u00fclebiliyor. Detoks savunucular\u0131 bu durumu \u201car\u0131nma i\u015faretleri\u201d olarak sunuyor ve \u201ctoksinlerin v\u00fccudunuzdan at\u0131lmas\u0131na\u201d bir i\u015faret olarak g\u00f6steriyorlar. Ancak ger\u00e7ekte ise, bu durumlar, a\u00e7l\u0131\u011f\u0131n derecesine ve s\u00fcresine ba\u011fl\u0131 olarak, sindirimin \u00e7ok az olu\u015funa ve meydana gelmesine ba\u011fl\u0131 olarak ve normal gastrointestinal floran\u0131n ciddi \u015fekilde kesintiye u\u011fram\u0131\u015f olabilece\u011fi bir s\u00fcrenin ard\u0131ndan\u00a0sindirim s\u00fcrecinin yeniden ba\u015flat\u0131lmas\u0131n\u0131n bir sonucudur. Ayn\u0131 etki, bir sebeple hastaneye yatm\u0131\u015f ve damar yolu beslemesi uygulanm\u0131\u015f hastalar\u0131n, bu besleme bi\u00e7iminin ard\u0131ndan g\u0131da sindiriminde ba\u015flang\u0131\u00e7ta zorluk ya\u015fad\u0131klar\u0131 s\u00fcre\u00e7te de g\u00f6r\u00fcl\u00fcr. Detoks i\u00e7erikleri ve sebep olduklar\u0131 ishal, kal\u0131n ba\u011f\u0131rsa\u011f\u0131n\u0131z\u0131n tekrar normale d\u00f6nebilmesi i\u00e7in zaman gerektirmesi bak\u0131m\u0131ndan da sizi rahats\u0131z edebilir. Detoks uygulamas\u0131 sonras\u0131nda \u00f6zellikle de laksatif i\u00e7eren bir uygulama sonras\u0131nda ani bir kilo kayb\u0131 g\u00f6r\u00fclmesi nadir g\u00f6r\u00fclen bir durum de\u011fildir. Ancak, bu kay\u0131plar, detoksun normal v\u00fccut fonksiyonlar\u0131n\u0131 ne derece sekteye u\u011fratt\u0131\u011f\u0131na ba\u011fl\u0131 olarak genellikle\u00a0 su kayb\u0131 ve \u00f6zellikle de kas dokusu kayb\u0131n\u0131n bir sonucudur. \u00d6te yandan ne kadar kilo kaybedildi\u011finden ba\u011f\u0131ms\u0131z olarak, v\u00fccudunuz kendisini zamanla detoks \u00f6ncesi kilosuna kavu\u015fturacakt\u0131r. Ad\u0131nda \u201cdetoks\u201d ya da \u201car\u0131nma\u201d kelimeleri bulunan her \u00fcr\u00fcn veya hizmetin, temizleme konusunda i\u015fe yarad\u0131\u011f\u0131 yerin v\u00fccudunuz de\u011fil c\u00fczdan\u0131n\u0131z oldu\u011funu unutmay\u0131n. Detoks tedavilerinin, kitlerinin veya rit\u00fcellerinin v\u00fccudumuzun at\u0131k \u00fcr\u00fcnlerini etkili bir \u015fekilde yok etme kabiliyeti \u00fczerinde herhangi bir etkiye sahip oldu\u011funu g\u00f6steren yay\u0131mlanm\u0131\u015f hi\u00e7bir bilimsel kan\u0131t yoktur. Aksine, zarar verebilecek potansiyelleri b\u00fcnyesinde bulundurmas\u0131n\u0131n yan\u0131 s\u0131ra, v\u00fccudunuzun fizyolojik ve metabolik i\u015fleyi\u015fine dair kavray\u0131\u015f\u0131n\u0131zda da yan\u0131lg\u0131lar olu\u015fturuyor. \u201cDetoks\u201d, alakas\u0131z konulara dikkati \u00e7ekerken, insanlarda da gereksiz bir t\u00fcketim alg\u0131s\u0131 yarat\u0131yor. \u0130yi bir sa\u011fl\u0131k, bir tak\u0131m bitkilerin blenderdan ge\u00e7irilip suya kar\u0131\u015ft\u0131r\u0131ld\u0131\u011f\u0131 bir \u015fi\u015fe i\u00e7ecekte veya rektumunuzdan itilmi\u015f bir kahve torbas\u0131nda bulunmuyor.\u00a0K\u00f6t\u00fc bir diyetin, egzersiz yetersizli\u011finin, sigara i\u00e7menin, uykusuzlu\u011fun ve alkol ya da uyu\u015fturucu kullan\u0131m\u0131n\u0131n ya\u015fam bi\u00e7imi \u00fczerindeki etkileri basit\u00e7e y\u0131kan\u0131p at\u0131lamaz. B\u00f6breklerimiz ve karaci\u011ferimizin bir detoks \u201ctedavisine\u201d ihtiyac\u0131 yoktur. E\u011fer bir kimse size detoks \u00f6nerisinde bulunuyorsa, bu \u00f6neriyi kibarca reddetmek ve sundu\u011fu di\u011fer sa\u011fl\u0131k tavsiyelerini sorgulamak gibi olumlu bir davran\u0131\u015f bi\u00e7imi g\u00f6sterebilirsiniz. E\u011fer bu \u00fcr\u00fcnlerle kilo verirseniz, verdi\u011finiz kilolar\u0131n, \u00fcr\u00fcnlerin mucizevili\u011finden ya da bir \u015feyleri alkalile\u015ftirmesinden kaynaklanmad\u0131\u011f\u0131n\u0131 bilmelisiniz. Kilo kaybettiniz, \u00e7\u00fcnk\u00fc a\u00e7 kald\u0131n\u0131z. Alabildi\u011fince anlams\u0131z kurallar\u0131 olan ve sa\u00e7ma bir diyeti \u00f6neren y\u00f6ntemlerle v\u00fccudunuza i\u015fkence \u00e7ektirmeyin. G\u00fcn\u00fcm\u00fcz\u00fcn trend haline gelmi\u015f sahte-bilimsel diyet \u00f6nerileri bu denli reva\u00e7tayken pek \u00e7ok insana \u015fa\u015f\u0131rt\u0131c\u0131 gelebilir ancak en g\u00fcvenli \u00f6neri a\u015f\u0131lar\u0131n\u0131z\u0131n tam oldu\u011fundan, d\u00fczenli egzersiz yapt\u0131\u011f\u0131n\u0131zdan ve dengeli bir beslenme bi\u00e7imi uygulad\u0131\u011f\u0131n\u0131zdan emin olman\u0131zd\u0131r. Ger\u00e7ek olan \u015fu ki; detoks, v\u00fccudunuzu temizlemez aksine bir dizi safsata ile beyninizi kirletir.", "tags": ["sahte bilim"]},
{"source": "bilimfili.com", "url": "https://bilimfili.com/bilimsel-yontem-nedir-ve-neden-cogu-insan-bilimsel-yontemi-yanlis-kavrar/", "category": "egitim", "date": "19 \u015eubat 2017", "title": "Bilimsel Y\u00f6ntem Nedir? Ve Neden \u00c7o\u011fu \u0130nsan Bilimsel Y\u00f6ntemi Yanl\u0131\u015f Kavrar?", "content": "Ne yaz\u0131k ki bir\u00e7ok insan pek \u00e7ok bilimsel olay ve olguyu bilimin ortaya koymad\u0131\u011f\u0131n\u0131 iddia eder. \u00d6rne\u011fin iklim de\u011fi\u015fiminin ger\u00e7ekli\u011fini ortaya koyan ya da evrimin bir ger\u00e7eklik oldu\u011funu ortaya koyan fazlas\u0131yla bilimsel delil ve \u00e7al\u0131\u015fma olmas\u0131na ra\u011fmen, baz\u0131 insanlar bu ger\u00e7ekliklerin bilimsel olarak ortaya koyulmad\u0131\u011f\u0131 g\u00f6r\u00fc\u015f\u00fcn\u00fc ileri s\u00fcrer. Elbette ki bu durum i\u00e7in kimseyi k\u0131rmamak, \u00fczmemek ya da kapsay\u0131c\u0131 olmak ad\u0131na romantik c\u00fcmleler ve yakla\u015f\u0131mlar sergilemeyece\u011fiz. Zaten bilimin de b\u00f6yle bir derdi ya da tasas\u0131 yoktur. Bilimsel bir ger\u00e7eklik s\u00f6z konusuysa bunu sizin kabul edip etmemeniz pek\u00a0bir anlam ifade etmeyecektir. Yani do\u011fada var olan bir i\u015fleyi\u015fi siz kabul etmiyorsunuz diye o i\u015fleyi\u015f, \u201cBen kabul g\u00f6rmedim, o halde kendimi de\u011fi\u015ftireyim,\u201d demiyor. Dolay\u0131s\u0131yla\u00a0sizin yakla\u015f\u0131m\u0131n\u0131z ne mevcut i\u015fleyi\u015fin, ne bu i\u015fleyi\u015fi a\u00e7\u0131klayan bilimin ne de bu i\u015fleyi\u015fi a\u00e7\u0131klayan bilimi aktarma gayreti i\u00e7erisinde olanlar\u0131n\u00a0umurundad\u0131r. Bu yaz\u0131m\u0131zda da bilimsel y\u00f6ntemin ne oldu\u011funa ve b\u00fcy\u00fck \u00e7o\u011funlu\u011fun hatta bilim e\u011fitimi alm\u0131\u015f baz\u0131 insanlar\u0131n bile neden bu y\u00f6ntemi yanl\u0131\u015f kavrad\u0131klar\u0131na de\u011finece\u011fiz. Bilimsel y\u00f6ntemin ne oldu\u011funa dair detayland\u0131rma yapmadan \u00f6nce, bilimde tek bir y\u00f6ntemin olmad\u0131\u011f\u0131n\u0131 belirtmemiz gerekiyor. Bu durum genel olarak nas\u0131l ak\u0131l y\u00fcr\u00fctt\u00fc\u011f\u00fcm\u00fczle\u00a0yak\u0131ndan ili\u015fkilidir. \u0130nsanlar, iki temel ak\u0131l y\u00fcr\u00fctme \u015fekline sahiptir: t\u00fcmevar\u0131m ve t\u00fcmdengelim. T\u00fcmdengelimli ak\u0131l y\u00fcr\u00fctmede, halihaz\u0131rda bize sunulan bilgilerden bir \u00e7\u0131karsamada bulunuruz. \u00d6rne\u011fin e\u011fer size Ali\u2019nin ya\u015f\u0131n\u0131n Ahmet ile Ay\u015fe\u2019nin ya\u015flar\u0131n\u0131n aras\u0131nda oldu\u011funu ve Ay\u015fe\u2019nin Ahmet\u2019ten b\u00fcy\u00fck oldu\u011funu s\u00f6ylersem, Ali\u2019nin Ahmet\u2019ten b\u00fcy\u00fck oldu\u011fu sonucuna varabilirsiniz. \u00c7\u00fcnk\u00fc do\u011fru cevap sorunun i\u00e7erisine g\u00f6m\u00fcl\u00fc halde bulunuyordur ve siz yaln\u0131zca bildiklerinizden bu cevab\u0131 \u00e7\u0131kar\u0131rs\u0131n\u0131z. Sudoku bulmacalar\u0131 da bu \u015fekilde \u00e7al\u0131\u015f\u0131r. T\u00fcmdengelim, matematikte s\u0131k\u00e7a kulland\u0131\u011f\u0131m\u0131z bir ak\u0131l y\u00fcr\u00fctme bi\u00e7imidir. T\u00fcmevar\u0131ml\u0131 ak\u0131l y\u00fcr\u00fctme ise hali haz\u0131rda bildi\u011fimizin \u00f6tesine ge\u00e7er ve bilgimizi yeni alanlara do\u011fru geni\u015fletebiliriz. Genellemeler ve analojiler kullanarak t\u00fcmevar\u0131mc\u0131 \u015fekilde d\u00fc\u015f\u00fcnebiliriz. Genellemeler, do\u011fada var olan d\u00fczenin g\u00f6zlemlenmesini ve bu d\u00fczenin ayn\u0131 ko\u015fullar alt\u0131ndaki her yerde ayn\u0131 oldu\u011funu d\u00fc\u015f\u00fcnmeyi i\u00e7erir. Do\u011fan\u0131n kanunlar\u0131n\u0131 da bu \u015fekilde tan\u0131mlar\u0131z. Genellemeler ayn\u0131 zamanda \u015feylerin s\u0131n\u0131fland\u0131r\u0131lmas\u0131n\u0131 da i\u00e7erir: \u00f6rne\u011fin \u201cmemeliler\u201d ya da \u201celektronlar\u201d. Psikolojik ve ekonomik e\u011filimler de dahil olmak \u00fczere insan davran\u0131\u015f\u0131n\u0131n \u00f6zelliklerini tan\u0131mlamak i\u00e7in de genellemeler yapar\u0131z. Analojiler ise iki \u015fey aras\u0131nda benzerlikler kurmakt\u0131r ve bu benzerlikleri yeni bilgiyi olu\u015fturmak i\u00e7in geni\u015fletiriz. \u00d6rne\u011fin keskin di\u015flere sahip nesli t\u00fckenmi\u015f bir hayvana ait fosille\u015fmi\u015f bir kafatas\u0131 bulursam, bu hayvan\u0131n ne yedi\u011fini merak edebilirim. B\u00f6ylelikle g\u00fcn\u00fcm\u00fczde hayatta olan ve keskin di\u015flere sahip hayvanlara dair bir ara\u015ft\u0131rma y\u00fcr\u00fct\u00fcr ve et\u00e7illerin b\u00f6yle di\u015flere sahip oldu\u011funu g\u00f6r\u00fcr\u00fcm. Analoji kullanarak da bu hayvan\u0131n da bir et\u00e7il oldu\u011fu sonucuna var\u0131r\u0131m. Bilim, t\u00fcmevar\u0131m\u0131 kullanarak ve kan\u0131tlarla tutarl\u0131l\u0131k g\u00f6steren en muhtemel a\u00e7\u0131klamay\u0131 \u00e7\u0131kararak bize d\u00fcnya hakk\u0131nda basit\u00e7e t\u00fcmdengelim yapabilece\u011fimizden \u00e7ok daha fazlas\u0131n\u0131 sunar. Teorilerimizin ve modellerimizin b\u00fcy\u00fck bir \u00e7o\u011funlu\u011fu, d\u00fcnya ile ya da onun bir par\u00e7as\u0131na y\u00f6nelik t\u00fcmevar\u0131m analojileridir. E\u011fer benim belirli bir teorime dair girdiler, do\u011fal d\u00fcnyadakilerle e\u015fle\u015fen sonu\u00e7lar \u00fcretiyorsa, iyi bir analojiye sahip oldu\u011fum ve dolay\u0131s\u0131yla da iyi bir teori \u00fcretti\u011fim anlam\u0131na gelir. E\u011fer bir e\u015fle\u015fme s\u00f6z konusu de\u011filse teorimi daha analojik hale getirmek i\u00e7in onu ya reddetmeli, ya yeniden kurmal\u0131 ya da yeniden d\u00fczenlemeliyiz. E\u011fer zamanla ve farkl\u0131 mekanlarda\u00a0ayn\u0131 t\u00fcrden daha fazla sonuca ula\u015f\u0131rsam, bir genellemede bulunabilirim. Fakat hi\u00e7bir ba\u015far\u0131 benim do\u011fru oldu\u011fumu kan\u0131tlamaz. Beni do\u011frulayan her \u00f6rnek yaln\u0131zca d\u00fc\u015f\u00fcncemin tutarl\u0131l\u0131\u011f\u0131n\u0131 art\u0131r\u0131r ancak onu kesin yapmaz. Einstein\u2019\u0131n da dedi\u011fi gibi: \u201cHi\u00e7bir deney benim hakl\u0131 oldu\u011fumu g\u00f6stermeyebilir, ancak tek bir deney benim yan\u0131ld\u0131\u011f\u0131m\u0131 g\u00f6sterebilir.\u201d Einstein\u2019\u0131n genel ve \u00f6zel g\u00f6relilik teorileri (evrenin nas\u0131l i\u015fledi\u011fine dair kurdu\u011fu analojiler ve modeller) pek \u00e7ok ko\u015ful alt\u0131nda deneysel delillerle pek \u00e7ok defa desteklenmi\u015ftir. Dolay\u0131s\u0131yla bu teorilerin ger\u00e7ekli\u011fi hakk\u0131nda iyi birer a\u00e7\u0131klama oldu\u011funa dair b\u00fcy\u00fck bir g\u00fcvene sahibiz. Fakat bu deneylerin do\u011frulu\u011fu kan\u0131tlanamaz, \u00e7\u00fcnk\u00fc kan\u0131t t\u00fcmdengelime ait bir \u015feydir. Bilim ayn\u0131 zamanda da hipoteze dayal\u0131 t\u00fcmdengelimci ak\u0131l y\u00fcr\u00fctme y\u00f6ntemi arac\u0131l\u0131\u011f\u0131yla t\u00fcmdengelimci bi\u00e7imde \u00e7al\u0131\u015f\u0131r. \u00d6rne\u011fin diyelim ki X\u2019in belirli deneysel ko\u015fullar alt\u0131nda olu\u015faca\u011f\u0131 tahmininde bulunan bir hipotezim ya da bir modelim var. Deneysel olarak X, bu ko\u015fullar alt\u0131nda olu\u015fmazsa bu da teorimin hatal\u0131 oldu\u011funu g\u00f6sterir (tabii ki X\u2019in ortaya \u00e7\u0131kmad\u0131\u011f\u0131 deneysel ko\u015fullara g\u00fcveniyorsam). Bu ko\u015fullar alt\u0131nda, hipotezimin ya da modelimin yanl\u0131\u015f (ya da en az\u0131ndan eksik) oldu\u011funu kan\u0131tlam\u0131\u015f ve burada t\u00fcmdengelimci ak\u0131l y\u00fcr\u00fcterek bu sonuca varm\u0131\u015f olurum. Fakat e\u011fer ki X, bu ko\u015fullar alt\u0131nda olu\u015ftuysa bu durum benim hakl\u0131 oldu\u011fumu de\u011fil, yaln\u0131zca deneylerin d\u00fc\u015f\u00fcncemin yanl\u0131\u015f oldu\u011funu g\u00f6stermedi\u011fi anlam\u0131na gelir. Art\u0131k hakl\u0131 oldu\u011fuma dair g\u00fcvenim artm\u0131\u015ft\u0131r ancak yine de emin olamam. E\u011fer ki bir g\u00fcn deneysel deliller Einstein\u2019\u0131n \u00f6ng\u00f6r\u00fclerine ayk\u0131r\u0131 olarak i\u015flerse hipoteze dayal\u0131 t\u00fcmdengelimci ak\u0131l y\u00fcr\u00fctme y\u00f6ntemi arac\u0131l\u0131\u011f\u0131yla Einstein\u2019\u0131n teorilerinin do\u011fru olmad\u0131\u011f\u0131 ya da eksik oldu\u011fu \u00e7\u0131kar\u0131m\u0131nda bulunabiliriz. Fakat onu hakl\u0131 g\u00f6steren say\u0131s\u0131z \u00f6rnek olsa dahi bu durum Einstein\u2019\u0131n do\u011fru oldu\u011funu g\u00f6stermez. \u0130\u015fte tam bu noktada da bilim felsefecisi Karl Popper\u2018a kulak vermeliyiz. Popper, bir d\u00fc\u015f\u00fcnceyi bilimsel yapan\u0131n o d\u00fc\u015f\u00fcncenin yanl\u0131\u015flanabilir olmas\u0131 gerekti\u011fini s\u00f6yler. Esasen Karl Popper\u2019a g\u00f6re bilimselli\u011fin \u00f6l\u00e7\u00fct\u00fc san\u0131ld\u0131\u011f\u0131n\u0131n aksine do\u011frulanabilirlik de\u011fil, yanl\u0131\u015flanabilirliktir. Popper,\u00a0bilimin bu \u00f6zelli\u011fini bilim ile bilim olmayan\u0131 ay\u0131rt etmede kullanm\u0131\u015ft\u0131r. \u00d6nc\u00fcl\u00fc\u011f\u00fcn\u00fc etti\u011fi yanl\u0131\u015flanabilirlik (falsification) ak\u0131m\u0131na g\u00f6re bir \u00f6nermenin bilimsel olabilmesi i\u00e7in potansiyel olarak yanl\u0131\u015flanabilir dolay\u0131s\u0131yla s\u0131nanabilir olmas\u0131 gerekmektedir. \u00d6nermenin \u00f6ng\u00f6r\u00fcleri olabildi\u011fince kesinlik arz etmelidir. \u00d6rne\u011fin \u201c\u0131\u015f\u0131k g\u00fc\u00e7l\u00fc \u00e7ekim alanlar\u0131n\u0131n etkisinde b\u00fck\u00fcl\u00fcr\u201d, \u201ccanl\u0131lar h\u00fccrelerden olu\u015fmu\u015ftur\u201d veya \u201c\u0131\u015f\u0131k saniyede 300.000 km h\u0131zla hareket eder\u201d gibi. T\u00fcm bu \u00f6nermeler potansiyel olarak yanl\u0131\u015flanabilir yani s\u0131nanabilir olduklar\u0131ndan bilimseldir. (\u0130rez ve Turgut, 2012.) Di\u011fer yandan \u201cyak\u0131n zamanda g\u00fczel bir haber alacaks\u0131n\u0131z\u201d gibi bir \u00f6ng\u00f6r\u00fc i\u00e7in ayn\u0131 \u015feyin s\u00f6ylenemeyece\u011fi a\u00e7\u0131kt\u0131r. \u201cYak\u0131n zaman\u201d ciddi bir belirsizlik i\u00e7ermektedir ve \u201cg\u00fczel bir haber\u201d de ayn\u0131 \u015fekilde g\u00f6recelidir. Dolay\u0131s\u0131yla potansiyel olarak yanl\u0131\u015flanabilme ihtimali hemen hemen yoktur. \u0130ddia sahibi herhangi bir haberi g\u00fczel olarak niteleyebilir veya halen beklenmesi gerekti\u011fini ileri s\u00fcrebilir. \u00d6ng\u00f6r\u00fcn\u00fcn ger\u00e7ekle\u015fmemesi durumunda \u00e7e\u015fitli a\u00e7\u0131klamalarla durumu kurtarma yoluna gidebilir.\u00a0(\u0130rez ve Turgut, 2012.) Bu tan\u0131mlamalara g\u00f6re mesela astroloji\u00a0gibi bilme yollar\u0131n\u0131n sundu\u011fu \u00f6nermeler tam anlam\u0131yla yanl\u0131\u015flanamayaca\u011f\u0131ndan (ya da s\u0131nama imkan\u0131 olmad\u0131\u011f\u0131ndan) bilimden ayr\u0131l\u0131rlar.\u00a0(\u0130rez ve Turgut, 2012.) Toplumun bilim kavray\u0131\u015f\u0131ndaki en b\u00fcy\u00fck yanl\u0131\u015flardan birisi de bir \u015feyde karar k\u0131l\u0131nm\u0131\u015f olmas\u0131n\u0131n kan\u0131tlanm\u0131\u015f olmas\u0131yla e\u015f de\u011fer alg\u0131lanmas\u0131d\u0131r. Bu yan\u0131lg\u0131 ne yaz\u0131k ki temel bilim e\u011fitimi alm\u0131\u015f pek \u00e7ok ki\u015fide de g\u00f6r\u00fcl\u00fcyor. Einstein\u2019\u0131n teorilerinde \u201ckarar k\u0131l\u0131nm\u0131\u015ft\u0131r\u201d, bu teoriler kan\u0131tlanmam\u0131\u015ft\u0131r. Fakat bu\u00a0durum teorilerin de\u011fersiz oldu\u011fu anlam\u0131na kesinlikle gelmemektedir. Teoriler bilimde ula\u015f\u0131labilecek en y\u00fcksek \u00fcnvanlardan birisidir. Filozof John Dewey, Logic: The Theory of Inguiry kitab\u0131nda \u015f\u00f6yle diyor: \u201cBilimsel ara\u015ft\u0131rmada, kararla\u015ft\u0131r\u0131lacak veya bilgi edilecek olman\u0131n kriteri, [bilimin], daha ileri ara\u015ft\u0131rmalarda bir kaynak olarak kullan\u0131labilecek \u015fekilde karar k\u0131l\u0131nm\u0131\u015f olmas\u0131d\u0131r, karar k\u0131l\u0131nm\u0131\u015f olmas\u0131 ilerideki ara\u015ft\u0131rmalar\u0131n konusu olmayaca\u011f\u0131 anlam\u0131na gelmez.\u201d Yani bilimsel bir ara\u015ft\u0131rmay\u0131 de\u011ferli k\u0131lan, ortaya koyduklar\u0131ndan ziyade ortaya \u00e7\u0131kard\u0131\u011f\u0131 sorulard\u0131r. Do\u011fan\u0131n karma\u015f\u0131kl\u0131\u011f\u0131ndan dolay\u0131, neden-sonu\u00e7 ili\u015fkisine dair temel ve basit c\u00fcmleler kurmak olduk\u00e7a nadirdir. \u00d6rne\u011fin bir teori X\u2019in Y\u2019ye neden olaca\u011f\u0131, fakat Y\u2019nin, Z\u2019nin varl\u0131\u011f\u0131 durumunda ortaya \u00e7\u0131kmas\u0131n\u0131n azalabilece\u011fi ve hepsinden \u00f6te Q\u2019nun varl\u0131\u011f\u0131nda ise hi\u00e7 ortaya \u00e7\u0131kmayabilece\u011fi yarg\u0131s\u0131nda bulunabilir. Dolay\u0131s\u0131yla bu ifadeyi \u201cX, Y\u2019ye neden olur\u201d \u015feklinde basite indirgemek acemiliktir. \u00d6te yandan, baz\u0131 geni\u015f fikirlerde karar k\u0131l\u0131nm\u0131\u015f olunmas\u0131na ra\u011fmen, detaylar canl\u0131 bir tart\u0131\u015fman\u0131n kayna\u011f\u0131 olmaya devam ediyor olabilir. \u00d6rne\u011fin evrimin ger\u00e7ek oldu\u011fu b\u00fct\u00fcn rasyonel a\u00e7\u0131lardan ortaya konmu\u015ftur. Fakat do\u011fal se\u00e7ilimin nas\u0131l i\u015fledi\u011fine dair baz\u0131 detaylar hala a\u00e7\u0131klanmaya devam ediyor. Yani do\u011fal se\u00e7ilimin baz\u0131 detaylar\u0131n\u0131 evrim ger\u00e7ekli\u011fiyle kar\u0131\u015ft\u0131rmak, bilimden ve bilimsel y\u00f6ntemden bihaber olmakt\u0131r. Ayn\u0131 durum iklim de\u011fi\u015fimi ara\u015ft\u0131rmalar\u0131 i\u00e7in, gezegenin yaln\u0131zca \u0131s\u0131nd\u0131\u011f\u0131 alg\u0131s\u0131na kap\u0131lmak yan\u0131lg\u0131s\u0131nda da ge\u00e7erlidir. Bilimin sundu\u011fu b\u00fct\u00fcn bilgiler (teori, kanun vb.) de\u011fi\u015fime a\u00e7\u0131kt\u0131r.\u00a0Claxton\u2019a (1991) g\u00f6re bilimsel bilginin geli\u015fiminde bug\u00fcn \u2018a\u00e7\u0131k ve net bir \u015fekilde\u2019 belli dedi\u011fimiz \u015feyler d\u00fcn \u2018komik\u2019 olarak g\u00f6r\u00fclm\u00fc\u015f ve yar\u0131n \u2018yanl\u0131\u015f\u2019 olarak an\u0131lacakt\u0131r. (\u0130rez, \u00c7ak\u0131r & Do\u011fan, 2007.) Her ne kadar g\u00fcvenilir ve dayan\u0131kl\u0131 olsa da bilimsel bilgi bir kat\u0131l\u0131k ya da m\u00fckemmelik ortaya koymaz. Bunun yerine bilimsel bilgi, yeni deliller ya da mevcut delillerin yeniden yorumlanmas\u0131 ya da paradigma de\u011fi\u015fimleri \u0131\u015f\u0131\u011f\u0131nda de\u011fi\u015fkendir. Bilimsel bilginin de\u011fi\u015febilir do\u011fas\u0131ndan kaynakl\u0131 olarak, bilimde \u201cmutlak do\u011fru\u201dlardan s\u00f6z edemeyiz. Bu ayn\u0131 zamanda da bilimsel yasa ve teorilerin de de\u011fi\u015febilece\u011fi ger\u00e7ekli\u011fini \u00f6n\u00fcm\u00fcze koyuyor. Teorilerimiz,\u00a0sonu\u00e7lar\u0131 tahmin etmede ba\u015far\u0131l\u0131 oldu\u011funda ve ba\u015far\u0131l\u0131 olan bir \u00fcst d\u00fczey teorileri olu\u015fturdu\u011funda, onlar\u0131 g\u00fc\u00e7l\u00fc birer kaynak olarak temel alabiliriz\u00a0demektir. Belirsiz bir d\u00fcnyada ilerleme kaydetmek zeka belirtisidir ve iklim de\u011fi\u015fimi bilimi, insan sa\u011fl\u0131\u011f\u0131 bilimi, gezegenimizdeki ekoloji bilimi, bize kesinlik ile hareket etmeyi de\u011fil\u00a0daha sa\u011flam ilerlemeyi tavsiye eder. Dolay\u0131s\u0131yla harekete ge\u00e7meden \u00f6nce t\u00fcmdengelimci kesinli\u011fe y\u00f6nelik \u0131srarlar bizi daha g\u00fc\u00e7l\u00fc yapmaz, aksine bizi fel\u00e7 eder.  Bacon sayesinde T\u00dcMEVARIM iki y\u00fczy\u0131l boyunca yerle\u015fik bilimsel y\u00f6ntem oldu. Bu felsefeye g\u00f6re bilimci, kuramlar\u0131n\u0131 \u00f6nceden hi\u00e7bir varsay\u0131m ya da pe\u015fin h\u00fckme dayanmaks\u0131z\u0131n, sadece kay\u0131t tutarak, \u00f6l\u00e7\u00fcmler yaparak ve g\u00f6zlemlerini betimleyerek olu\u015fturur. T\u00fcmevar\u0131m\u0131n \u0130ngiltere\u2019de reva\u00e7ta oldu\u011fu 19.yy\u2019\u0131n ba\u015flar\u0131nda Darwin, Bacon\u2019\u0131n ger\u00e7ek bir takip\u00e7isi oldu\u011funu ilan etti, ancak ger\u00e7ekte benimsedi\u011fi y\u00f6ntem, a\u015fa\u011f\u0131 yukar\u0131 varsay\u0131msal-t\u00fcmdengelimli yakla\u015f\u0131md\u0131. Darwin daha sonra, bu t\u00fcmevar\u0131ma inanan birinin ayn\u0131 zamanda, \u201cbir \u00e7ak\u0131lta\u015f\u0131 yata\u011f\u0131na girip \u00e7ak\u0131lta\u015flar\u0131n\u0131 sayabilece\u011fini ve bunlar\u0131n rengini tarif edebilece\u011fini\u201d s\u00f6yleyerek bu y\u00f6ntemle dalga ge\u00e7mi\u015ftir. Hi\u00e7bir bilimcinin Bacon\u2019\u0131n Novum Organum\u2019da tan\u0131mlad\u0131\u011f\u0131 y\u00f6ntemleri uygulamad\u0131\u011f\u0131 ya da uygulayamad\u0131\u011f\u0131n\u0131 ikna edici bir bi\u00e7imde savunan Liebig (1863), Baconc\u0131 t\u00fcmevar\u0131m\u0131 yads\u0131yan bilimciler aras\u0131nda g\u00f6ze \u00e7arpan ilk isimlerden biriydi. Salt t\u00fcmevar\u0131mla yeni kuramlar \u00fcretilemez. Liebig\u2019in keskin ele\u015ftirisi, t\u00fcmevar\u0131mc\u0131l\u0131\u011f\u0131n saltanat\u0131na son verdi ve bunun sonras\u0131nda, herhangi bir kimse i\u00e7in t\u00fcmevar\u0131mc\u0131 (ya da pul koleksiyoncusu) demek, k\u00fc\u00e7\u00fclt\u00fcc\u00fc bir ifade olarak g\u00f6r\u00fcld\u00fc. Ancak bu deneysel yakla\u015f\u0131m\u0131 ele\u015ftirenlerin \u00e7o\u011fu, herhangi bir bilimsel \u00e7aban\u0131n temelini olu\u015fturan verilerin her zamankinden daha \u00e7ok vazge\u00e7ilmez hale geldi\u011fi ger\u00e7e\u011fini g\u00f6zden ka\u00e7\u0131r\u0131yordu; ele\u015ftirilmesi gereken bizzat olgular\u0131n toplanmas\u0131 de\u011fil, BUNLARIN KURAM OLU\u015eTURMADA NE \u015eEK\u0130LDE KULLANILDIKLARI idi. \u00d6zellikle biyoloji gibi tarihsel anlat\u0131lar kurmaya dayanan baz\u0131 bilim dallar\u0131nda g\u00fcn\u00fcm\u00fczde kullan\u0131lan as\u0131l bilimsel y\u00f6ntem, temelde t\u00fcmevar\u0131mc\u0131d\u0131r. (\u2026) 20.yy\u2019da \u00e7ok say\u0131da bilim felsefecisinin yasalara ya da mant\u0131\u011fa dayand\u0131rarak yapt\u0131\u011f\u0131 \u00d6NER\u0130LERden hi\u00e7biri evrimsel biyolojide kuram olu\u015fturmaya uygun de\u011fildir. Bu kavray\u0131\u015f 1974\u2019te Popper\u2019\u0131, hatan\u0131n \u00d6NER\u0130LEN B\u0130L\u0130MSEL Y\u00d6NTEMde de\u011fil, \u201cDarwincili\u011fin s\u0131nanabilir bir bilimsel kuramdan \u00e7ok, metafiziksel bir ara\u015ft\u0131rma program\u0131\u201d niteli\u011fi g\u00f6stermesinde oldu\u011fu yarg\u0131s\u0131na g\u00f6t\u00fcrd\u00fc. Ayn\u0131 zamanda fizik ya da matematik konusunda birikimi olan ba\u015fka FELSEFEC\u0130LER de benzer \u00f6nermeler dile getirdiler. Popper birka\u00e7 y\u0131l sonra fikrini de\u011fi\u015ftirerek bu s\u00f6z\u00fcn\u00fc geri ald\u0131 ve yakla\u015f\u0131k 40 y\u0131l boyunca egemen olan MANTIKSAL DENEYC\u0130L\u0130K felsefesi, Kuhn, Lakatos, Beatty, Laudan, Feyerabend ve di\u011fer FELSEFEC\u0130LERin ele\u015ftirileri nedeniyle terk edildi. Mant\u0131ksal deneycili\u011fin ya\u015fam bilimlerinde uzun v\u00e2dede ba\u015fard\u0131\u011f\u0131 \u015fey, bir\u00e7ok biyolo\u011fun B\u0130L\u0130M FELSEFES\u0130ne duydu\u011fu g\u00fcvensizli\u011fi beslemek olmu\u015ftu. Her \u015feye ra\u011fmen bana \u00f6yle geliyor ki, belirli bir anda B\u0130L\u0130M FELSEFES\u0130nde gidi\u015fat\u0131n ne oldu\u011fu konusu, s\u0131radan bir biyolo\u011fu ilgilendirmez. Popper\u2019\u0131n b\u00fcy\u00fck ra\u011fbet g\u00f6rd\u00fc\u011f\u00fc 1950 ve 60\u2019larda, tan\u0131d\u0131\u011f\u0131m her biyolog Popperc\u0131 oldu\u011fu konusunda \u0131srar ediyordu ancak sonu\u00e7ta her biri yapmak istedi\u011fi neyse onu yapt\u0131. Etiketler kimi zaman siyasi bak\u0131mdan kullan\u0131\u015fl\u0131 olsa da, genellikle hi\u00e7bir anlam ifade etmez. (\u2026) Prati\u011fin i\u00e7indeki biyolog, hangi felsefe ekol\u00fcn\u00fcn \u00f6nerilerine uyup uymamas\u0131 gerekti\u011fini sorgulamaz. (\u2026) Biyolog, i\u00e7inde bulundu\u011fu anda, kendisini problemin \u00e7\u00f6z\u00fcm\u00fcne en do\u011fru \u015fekilde g\u00f6t\u00fcrecek y\u00f6ntemi kullan\u0131r. \u2013 Ernst Mayr (Biyoloji Budur \u2013 ISBN: 9786050203608)", "tags": ["bilim", "bilimsel y\u00f6ntem"]},
{"source": "bilimfili.com", "url": "https://bilimfili.com/cocuklara-kitap-okumak-belirli-beyin-bolgelerinde-degisimlere-sebep-oluyor/", "category": "egitim", "date": "6 Mart 2017", "title": "\u00c7ocuklara Kitap Okumak Belirli Beyin B\u00f6lgelerinde De\u011fi\u015fimlere Sebep Oluyor", "content": "Ara\u015ft\u0131rmac\u0131lar, sesli bir \u015fekilde kitap okuman\u0131n anaokulu \u00e7ocuklar\u0131n\u0131n beyinlerinin dil geli\u015fimi ve okuma-yazma becerileri i\u00e7in temel olan zihinsel g\u00f6r\u00fcnt\u00fcleme ve anlat\u0131lanlar\u0131 anlama b\u00f6l\u00fcmlerini etkinle\u015ftirdi\u011fi \u00fczerine ilk kez sa\u011flam deliller elde etti. Cincinnati \u00c7ocuk Hastanesi Genel ve Toplum Pediatrik B\u00f6l\u00fcmleri Direkt\u00f6r\u00fc Dr. Thomas DeWitt; \u015fimdiye kadar yap\u0131lan bir\u00e7ok \u00e7al\u0131\u015fman\u0131n, \u00e7ocuklara kitap okuman\u0131n; okuma-yazma ve konu\u015fmaya haz\u0131rl\u0131k gibi geli\u015fim alanlar\u0131na etki etti\u011fi \u00fczerine deliller buldu\u011funu, ancak\u00a0 bu \u00e7al\u0131\u015fmadan \u00f6nce, \u2018\u00c7ocuklara kitap okuman\u0131n onlar\u0131n beyin fonksiyonlar\u0131na biyolojik olarak bir etki ediyor mu?\u2019 sorusunu yan\u0131tlayamad\u0131klar\u0131n\u0131 s\u00f6yl\u00fcyor. A\u011fustos 2015 tarihinde Pediatrics\u2018de\u00a0yay\u0131mlanan \u00e7al\u0131\u015fmada, manyetik rezonans g\u00f6r\u00fcnt\u00fcleme (MRI) y\u00f6ntemi kullan\u0131larak ya\u015flar\u0131 3 ila 5 aras\u0131nda de\u011fi\u015fen 19 \u00e7ocu\u011fun beyinlerine dair veriler kaydedildi. Ara\u015ft\u0131rmada, \u00e7ocuklar\u0131n beyinlerinin farkl\u0131 \u00e7e\u015fitlerde uyaranlarla kar\u015f\u0131la\u015ft\u0131\u011f\u0131nda nas\u0131l tepkiler verdi\u011fini g\u00f6rebilmek ad\u0131na; kitap okuyan bir kad\u0131n\u0131n ses kayd\u0131 ve ayn\u0131 zamanda da bir fon m\u00fczi\u011fi dinletildi\u011fi esnada \u00e7ocuk beyinlerinde meydana gelen beyin fonksiyonlar\u0131 incelendi. Bunun yan\u0131 s\u0131ra; kat\u0131l\u0131mc\u0131 \u00e7ocuklar\u0131n ailelerine, \u00e7ocuklar\u0131na ne kadar s\u0131kl\u0131kla kitap okuduklar\u0131 ve \u00e7ocuklar\u0131na hangi \u00e7e\u015fit kitaplar\u0131 sunduklar\u0131na dair sorular sorularak; \u00e7ocuklar\u0131n evlerinde sahip olduklar\u0131 okuma \u00e7evresinin ne kadar zengin uyaranla dolu oldu\u011fu hakk\u0131nda veriler topland\u0131. Elde edilen manyetik rezonans g\u00f6r\u00fcnt\u00fclerinin, evlerinde uyaran bak\u0131m\u0131ndan zengin bir okuma ortam\u0131na sahip \u00e7ocuklar\u0131n beyinlerindeki s\u00f6zel dili anlama ve g\u00f6rsel imgeleme b\u00f6l\u00fcmlerinin \u00e7ok daha aktif bir \u00f6rg\u00fc ortaya koydu\u011fu, bu b\u00f6l\u00fcmlerin ise hikayelerin dinlendi\u011fi esnada daha aktif hale geldi\u011fi g\u00f6r\u00fcld\u00fc. Ara\u015ft\u0131rma ekibine g\u00f6re, k\u00fc\u00e7\u00fck bir kat\u0131l\u0131mc\u0131 grubuyla y\u00fcr\u00fct\u00fclen bu \u00e7al\u0131\u015fma, \u00e7ocuklara erken ya\u015flardan itibaren kitap okuman\u0131n beyindeki okuma-yazma becerileri i\u00e7in temel olan b\u00f6lgelere etkide bulundu\u011funu g\u00f6stermesi a\u00e7\u0131s\u0131ndan son derece \u00f6nemli veriler sunuyor. Pediatrics dergisinde yay\u0131mlar yapan Amerikan Pediatri Akademisi, uzun zamand\u0131r, bebeklikten ve erken \u00e7ocukluktan itibaren \u00e7ocuklara kitap okuman\u0131n \u00f6nemini duyurmaya \u00e7al\u0131\u015fmaktad\u0131r. Buna ba\u011fl\u0131 olarak da akademi, \u00e7ocuklara erken d\u00f6nemlerden itibaren kitap okuman\u0131n dil becerilerini geli\u015ftirebilece\u011fini, okuma-yazma becerilerinin geli\u015fimine katk\u0131da bulunabilece\u011fini ve di\u011fer geli\u015fim alanlar\u0131n\u0131 destekleyebilece\u011fini ileri s\u00fcrmektedir. Amerikan Pediatri Akademisi\u2019ne g\u00f6re, \u00e7ocuklar\u0131na kitap okuyan ebeveynler, \u00e7ocuklar\u0131 ile daha kaliteli ili\u015fkilere sahipler ve kar\u015f\u0131l\u0131kl\u0131 iyi bir ili\u015fkiye sahip olmak \u00e7ocuklar\u0131n bili\u015fsel, dil ve sosyo-duygusal geli\u015fimleri i\u00e7in son derece \u00f6nemlidir. Dr. DeWitt, ebeveynin veya bak\u0131m sa\u011flayan bir ba\u015fka ki\u015finin veya bir \u00f6\u011fretmenin d\u00fczenli olarak \u00e7ocu\u011fa sesli bir \u015fekilde kitap okumas\u0131n\u0131n \u00e7ocu\u011fun geli\u015fimi \u00fczerinde ayn\u0131 etkilere sahip olup olmad\u0131\u011f\u0131n\u0131n hala belirsiz oldu\u011funu ve sonraki ara\u015ft\u0131rmalarda bu sorular\u0131n cevap bulmas\u0131n\u0131 umut etti\u011fini s\u00f6yl\u00fcyor. Her ne kadar k\u00fc\u00e7\u00fck bir \u00f6rnekleme sahip olsa da, ara\u015ft\u0131rma verileri, kitap okuman\u0131n \u00e7ocuklar\u0131n beyin geli\u015fimi \u00fczerinde etkiler sa\u011flad\u0131\u011f\u0131na y\u00f6nelik biyolojik deliller sunmas\u0131 a\u00e7\u0131s\u0131ndan dikkate de\u011fer bir \u00f6nemdedir. Kaynak ve \u0130leri Okuma:\n\u2013\u00a0Pediatrics. \u201cHome Reading Environment and Brain Activation in Preschool Children Listening to Stories.\u201d\u00a0http://pediatrics.aappublications.org/content/136/3/466\n\u2013 Pediatrics. \u201cLiteracy Promotion: An Essential Component of Primary Care Pediatric Practice.\u201d\u00a0http://pediatrics.aappublications.org/content/134/2/404\n\u2013 O\u2019Keefe, L. \u201cParents who read to their children nurture more than literary skills.\u201d\u00a0http://www.aappublications.org/content/early/2014/06/24/aapnews.20140624-2\n\u2013 Pearson, C. \u201cScience Proves Reading To Kids Really Does Change Their Brains.\u201d\u00a0http://www.huffingtonpost.com/entry/science-proves-reading-to-kids-changes-their-brains_us_55c26bf4e4b0f1cbf1e38740 (Eri\u015fim Tarihi: 06 Mart 2017)", "tags": ["beyin", "\u00e7ocuklar (pedagoji & pediatri)", "dokular (histoloji)", "okuma"]},
{"source": "bilimfili.com", "url": "https://bilimfili.com/kafa-karisikligi-aslinda-faydaniza-olabilir/", "category": "egitim", "date": "23 Mart 2017", "title": "Kafa Kar\u0131\u015f\u0131kl\u0131\u011f\u0131 Asl\u0131nda Faydan\u0131za Olabilir", "content": "Kafa kar\u0131\u015f\u0131kl\u0131\u011f\u0131, ya\u015fam\u0131m\u0131z boyunca s\u0131kl\u0131kla kar\u015f\u0131 kar\u015f\u0131ya kald\u0131\u011f\u0131m\u0131z hallerden birisidir. \u00c7o\u011funlukla \u00e7\u0131kmazlara girdi\u011fimiz bu psikolojik halin, \u00f6zellikle de bir \u015feyi \u00f6\u011frenmeye \u00e7al\u0131\u015f\u0131rken \u00f6nemli ve hatta gerekli olabilece\u011fini s\u00f6ylemeliyiz. Kafa kar\u0131\u015f\u0131kl\u0131\u011f\u0131 genellikle yeni bir bilgi ile kar\u015f\u0131 kar\u015f\u0131ya kald\u0131\u011f\u0131m\u0131zda deneyimledi\u011fimiz bir durumdur. E\u011fer ki, kavramaya \u00e7al\u0131\u015ft\u0131\u011f\u0131m\u0131z bilgi kompleks, genel kan\u0131lar\u0131n aksini g\u00f6steren ya da daha \u00f6nce hi\u00e7 kar\u015f\u0131la\u015fmad\u0131\u011f\u0131m\u0131z bir \u015feyse, kafam\u0131z\u0131n kar\u0131\u015fmas\u0131 olduk\u00e7a muhtemeldir. Bu hali ya\u015fad\u0131\u011f\u0131m\u0131zda, yeni gelen bilgileri mevcut bilgimizle uzla\u015ft\u0131rmada g\u00fc\u00e7l\u00fck \u00e7ekeriz. \u00d6rne\u011fin, bir matematik problemini kafa kar\u0131\u015ft\u0131r\u0131c\u0131 bulabiliriz, \u00e7\u00fcnk\u00fc matematiksel sembollerin ne anlama geldi\u011fini bilmiyor ya da hesaplama yapmada g\u00fc\u00e7l\u00fck \u00e7ekiyor olabiliriz.\u00a0Kafam\u0131zdaki bu kar\u0131\u015f\u0131kl\u0131k da, mevcut bilgimizin yeni bilgiyle ba\u015fa \u00e7\u0131kabilecek donan\u0131mda olmamas\u0131ndan kaynaklan\u0131r. D\u00fcnyam\u0131z\u0131 anlamada y\u00fcr\u00fctt\u00fc\u011f\u00fcm\u00fcz mevcut kavray\u0131\u015f\u0131m\u0131za yeni bilgiler dahil etmede g\u00fc\u00e7l\u00fck \u00e7ekti\u011fimizde, kar\u0131\u015f\u0131kl\u0131k olu\u015fup olu\u015fmad\u0131\u011f\u0131n\u0131n bir \u00f6nemi olmaks\u0131z\u0131n, i\u015fler a\u015f\u0131r\u0131 karma\u015f\u0131k ya da g\u00f6r\u00fcn\u00fc\u015fte mant\u0131ks\u0131z oldu\u011fu i\u00e7in, her zaman bir \u00e7e\u015fit bili\u015fsel \u00e7\u0131kmaz ile ili\u015fkilendirilir. Bu y\u00fczden, kafa kar\u0131\u015f\u0131kl\u0131\u011f\u0131; bilgi ve kavray\u0131\u015f\u0131m\u0131z\u0131n geli\u015fmesiyle \u00f6zellikle ili\u015fkili bir duygu olan epistemik (hakikatle ili\u015fkili olan) duygu olarak ifade edilir.[1] \u0130nsanlar, yeni bir \u015fey \u00f6\u011frenmeye \u00e7al\u0131\u015f\u0131rken, kafa kar\u0131\u015f\u0131kl\u0131\u011f\u0131 olu\u015fmas\u0131 genellikle olumsuz ya da ka\u00e7\u0131n\u0131lmas\u0131 gerekn bir durum olarak g\u00f6r\u00fcl\u00fcr. Pek az\u0131m\u0131z kafa kar\u0131\u015f\u0131kl\u0131\u011f\u0131 halini pozitif bir \u00f6\u011frenme deneyimiyle ili\u015fkilendiririz. Bunun en belirgin nedeni de, kar\u0131\u015f\u0131kl\u0131k, devam ederse, bu durumun hayal k\u0131r\u0131kl\u0131\u011f\u0131na ya da s\u0131k\u0131nt\u0131ya kolayl\u0131kla s\u0131\u00e7rayabilece\u011fidir[2]. Bu noktadan itibaren de, \u00fczerinde \u00e7al\u0131\u015ft\u0131\u011f\u0131n\u0131z \u015feyden vazge\u00e7menize ve b\u0131rakman\u0131za art\u0131k yaln\u0131zca k\u00fc\u00e7\u00fck bir ad\u0131m kalm\u0131\u015ft\u0131r. Bu nedenlerden dolay\u0131, bir\u00e7ok \u00f6\u011fretmen s\u0131n\u0131flar\u0131nda \u00f6\u011frencilerinin kafas\u0131n\u0131 kar\u0131\u015ft\u0131rabilecek durumlardan ka\u00e7\u0131nmaya \u00e7al\u0131\u015fmaktad\u0131r. Fakat yap\u0131lan ara\u015ft\u0131rmalar, kafa kar\u0131\u015f\u0131kl\u0131\u011f\u0131n\u0131n olumsuz bir durum olmas\u0131ndan ziyade \u00f6\u011frenme s\u00fcrecinin verimli bir hali olabilece\u011fini ortaya koyuyor [3], [4]. Kafan\u0131n kar\u0131\u015ft\u0131\u011f\u0131 hissine kap\u0131lmak, bir \u015feylerin \u00e7al\u0131\u015fmad\u0131\u011f\u0131n\u0131n, bilimsel ifadeyle bili\u015fsel a\u00e7maz\u0131n bir i\u015fareti olabilir ve bu tarz bir durum hem \u00f6\u011fretmenler hem de \u00f6\u011frenciler i\u00e7in yard\u0131mc\u0131 i\u015faret olabilir. \u00d6nemli olan ise, kafa kar\u0131\u015f\u0131kl\u0131\u011f\u0131 olu\u015ftu\u011funu \u00e7abuk fark etmek ve uzun s\u00fcre devam etmesine izin vermemektir. Kafa kar\u0131\u015f\u0131kl\u0131\u011f\u0131 durumlar\u0131n\u0131 faydal\u0131 hale getirebiliriz, ancak \u00f6ncelikle bu kar\u0131\u015f\u0131kl\u0131\u011f\u0131 fark etmeli ve kafan\u0131n kar\u0131\u015ft\u0131\u011f\u0131n\u0131 kabul etmeliyiz. Yap\u0131lan ara\u015ft\u0131rmadaki pek \u00e7ok kat\u0131l\u0131mc\u0131n\u0131n kafa kar\u0131\u015f\u0131kl\u0131\u011f\u0131 ya\u015fad\u0131klar\u0131n\u0131 kabul etme noktas\u0131nda son derece g\u00f6n\u00fcls\u00fcz olduklar\u0131 yaln\u0131zca ara\u015ft\u0131rma sonucunda yap\u0131lan birebir g\u00f6r\u00fc\u015fmelerde anla\u015f\u0131ld\u0131. Kat\u0131l\u0131mc\u0131lar\u0131n bu durumu kabul etmemeleri \u015fa\u015f\u0131rt\u0131c\u0131 de\u011fildir, \u00e7\u00fcnk\u00fc kafa kar\u0131\u015f\u0131kl\u0131\u011f\u0131 halinin genellikle aptall\u0131\u011f\u0131n ya da d\u00fc\u015f\u00fck zek\u00e2n\u0131n bir i\u015fareti olarak olumsuz bir etikete sahip oldu\u011fu d\u00fc\u015f\u00fcn\u00fcl\u00fcr[5]. Dolay\u0131s\u0131yla, yeni kavramlar ya da fikirlerle kar\u015f\u0131 kar\u015f\u0131ya kald\u0131\u011f\u0131n\u0131zda kafan\u0131z kar\u0131\u015fm\u0131\u015fsa art\u0131k yapman\u0131z gereken tek \u015fey kafan\u0131z\u0131n kar\u0131\u015ft\u0131\u011f\u0131n\u0131 kabul etmektir. Bu durumu kabul etmelisiniz ancak burada b\u0131rak\u0131p vazge\u00e7memeli, bu kar\u0131\u015f\u0131kl\u0131\u011f\u0131 \u00e7\u00f6zmeye \u00e7al\u0131\u015fmal\u0131s\u0131n\u0131z. Basitle\u015ftirilmi\u015f ve anla\u015f\u0131lmas\u0131 kolay olan \u201ckarma\u015f\u0131k fikirlerin\u201d a\u00e7\u0131klamalar\u0131na dair karma\u015f\u0131k hissetmek ve \u00f6nyarg\u0131l\u0131 olmak bazen zordur. \u00d6zellikle de bilim anlat\u0131m\u0131 noktas\u0131nda, baz\u0131 pop\u00fcler bilim platformlar\u0131 salt akademik dilin yer ald\u0131\u011f\u0131 bilimsel ara\u015ft\u0131rmalar\u0131 toplumun anlayabilece\u011fi ve kolayl\u0131kla kavrayabilece\u011fi d\u00fczeyde anlatmaya \u00e7al\u0131\u015f\u0131yor. \u00d6rne\u011fin, karma\u015f\u0131k fikirler ve kavramlar genellikle ak\u0131c\u0131, ilgi \u00e7ekici ve anla\u015f\u0131labilir bir bi\u00e7imde sunuluyor. Bu da s\u0131radan insanlar\u0131n dahi anla\u015f\u0131lmas\u0131 g\u00fc\u00e7 kavram ve fikirleri kolayl\u0131kla anlayabilmesine olanak tan\u0131yor. Bizim gibi pop\u00fcler bilim platformlar\u0131 bu anlamda, karma\u015f\u0131k bilimsel i\u015fleyi\u015fleri; ak\u0131c\u0131, anla\u015f\u0131l\u0131r, animasyon ve g\u00f6rsel destekli, analojiler kurarak ve narrasyonlar yaparak son derece kavray\u0131\u015f\u0131 kolay hale getirebiliyor. Sunulan fikirler de ayn\u0131 zamanda belirli bir mant\u0131\u011fa oturtulabiliyor. Ancak bu gibi pop\u00fcler bilim platformlar\u0131nda yine de kafan\u0131z\u0131 kar\u0131\u015ft\u0131ran fikirler ve anlat\u0131mlarla kar\u015f\u0131 kar\u015f\u0131ya kalabilirsiniz, bu durum son derece olas\u0131, normal ve hatta faydal\u0131 olabilir.\u00a0\u00c7\u00fcnk\u00fc fikirler bize g\u00fc\u00e7l\u00fc ve k\u00f6kl\u00fc\u00a0bir \u015fekilde meydan okumazsa, kal\u0131c\u0131 \u00f6\u011frenmeye yol a\u00e7acak kadar derin i\u015flenmemi\u015f olabilirler. Kuantum fizi\u011finin \u00f6nc\u00fclerinden Niels Bohr \u015f\u00f6yle demi\u015ftir: E\u011fer kafan\u0131z\u0131 kar\u0131\u015ft\u0131rmad\u0131ysa, kuantum mekani\u011fi \u00fczerine yeterince \u00e7al\u0131\u015fm\u0131\u015f say\u0131lmazs\u0131n\u0131z.  20. y\u00fczy\u0131l\u0131n en b\u00fcy\u00fck fizik\u00e7isi olan Albert Einstein bu teorinin Kopenhag yorumunu hi\u00e7bir zaman onaylamad\u0131. Ama kuantum fizi\u011fi, yine de fizik\u00e7ileri, ger\u00e7ekli\u011fi daha derin bir \u015fekilde anlamaya ad\u0131m ad\u0131m g\u00f6t\u00fcrm\u00fc\u015ft\u00fcr. Bilimin olu\u015fturdu\u011fu kafa kar\u0131\u015f\u0131kl\u0131\u011f\u0131n\u0131n faydalar\u0131 fark edilebilirse, iki \u00f6nemli dersi anlamaya ba\u015flar\u0131z. Birincisi; kompleks bilimsel konseptler ve fenomenlere dair kafam\u0131z\u0131n kar\u0131\u015fmas\u0131, bu konseptleri anlamaya \u00e7al\u0131\u015fmak i\u00e7in yeterli mental eforu harcad\u0131\u011f\u0131m\u0131z anlam\u0131na gelir. \u0130lk etapta orijinal ve kafa kar\u0131\u015ft\u0131r\u0131c\u0131 fikirler bulamamak, \u00f6\u011frenmeyi olumsuz etkileyen a\u015f\u0131r\u0131 \u00f6zg\u00fcvenin bir i\u015faretidir[6]. \u0130kincisi ise; \u00e7at\u0131\u015fmay\u0131 ve kar\u0131\u015f\u0131kl\u0131\u011f\u0131, \u00f6\u011frenme s\u00fcrecinin \u00f6nemli bir par\u00e7as\u0131 olarak g\u00f6rmek son derece kritiktir. Yeni ve kompleks fikirlerle kar\u015f\u0131la\u015f\u0131ld\u0131\u011f\u0131nda, kar\u0131\u015f\u0131kl\u0131k uzun s\u00fcrmedi\u011fi s\u00fcrece onlar\u0131 zorlu ve kafa kar\u0131\u015ft\u0131r\u0131c\u0131 olarak g\u00f6rmek faydal\u0131 olabilir[7]. Bilimsel meselelerde kafa kar\u0131\u015f\u0131kl\u0131\u011f\u0131n\u0131n \u00fcstesinden gelmek i\u00e7in verilen m\u00fccadele, d\u00fcnyay\u0131 anlamam\u0131z i\u00e7in daha iyi stratejiler bulmam\u0131za yard\u0131mc\u0131 oluyor. Bir dahaki sefere yeni \u015feyler \u00f6\u011frenmeye \u00e7al\u0131\u015f\u0131rken kafan\u0131z kar\u0131\u015ft\u0131\u011f\u0131nda, bu halinizin do\u011fru yolda oldu\u011funuz anlam\u0131na gelebilece\u011fini unutmay\u0131n. \u0130klim de\u011fi\u015fimi ya da a\u015f\u0131 gibi olduk\u00e7a kompleks pek \u00e7ok bilimsel mesele hakk\u0131nda anla\u015f\u0131labilir bilgilere ula\u015fmak olduk\u00e7a kolay olabilir ve dahas\u0131 bu bilgiler mevcut kavray\u0131\u015f\u0131n\u0131zla ya da yanl\u0131\u015f kavray\u0131\u015f\u0131n\u0131zla da uyumluluk g\u00f6sterebilir. Bunun k\u0131smi nedenlerinden birisi, internet olanaklar\u0131n\u0131n, bu konseptlerin kompleksli\u011fini ortadan kald\u0131rarak onlar\u0131 anla\u015f\u0131labilir, ilgi ve dikkat \u00e7ekici yapmaya \u00e7al\u0131\u015fan platformlara eri\u015fiminizi kolayla\u015ft\u0131rmas\u0131d\u0131r. Yani, sahte bilime ula\u015fmak; bug\u00fcn bilimin kendisine ula\u015fmaktan \u00e7ok daha kolay bir hal alm\u0131\u015ft\u0131r. Richard Feynman\u2018\u0131n deyimiyle, Bi\u00e7imi takip etmek ve ona bilim demek m\u00fcmk\u00fcnd\u00fcr, ancak bu sahte bilimdir. [8] Sahte bilim \u00e7o\u011fu zaman mevcut bilginizle uyumluluk g\u00f6sterebilir veya g\u00f6z al\u0131c\u0131 gereksiz bir karma\u015fay\u0131 ortaya \u00e7\u0131karabilir. Bu noktada kafan\u0131z\u0131n kar\u0131\u015ft\u0131\u011f\u0131yla kalmakla yetinirseniz, mevcut yanl\u0131\u015f kavray\u0131\u015flar\u0131n\u0131z daha da g\u00fc\u00e7lenecek ve bilimsel arg\u00fcmanlara kar\u015f\u0131 reddeden tavr\u0131n\u0131z daha kat\u0131 bir hal alacakt\u0131r. Dolay\u0131s\u0131yla, kafa kar\u0131\u015f\u0131kl\u0131\u011f\u0131 olu\u015fturan ve size \u201cger\u00e7ek\u201ddiye sunulan fikirleri, mutlaka ba\u011f\u0131ms\u0131z kaynaklardan teyit etmelisiniz.", "tags": ["d\u00fc\u015f\u00fcnceler", "sahte bilim"]},
{"source": "bilimfili.com", "url": "https://bilimfili.com/cocuklarin-yalan-haberleri-ve-yanlis-bilgileri-saptamalarina-nasil-yardimci-olabiliriz/", "category": "egitim", "date": "4 Temmuz 2017", "title": "\u00c7ocuklar\u0131n Yalan Haberleri ve Yanl\u0131\u015f Bilgileri Saptamalar\u0131na Nas\u0131l Yard\u0131mc\u0131 Olabiliriz?", "content": "Yalan haberlerin ve sponsor i\u00e7eriklerin olduk\u00e7a yayg\u0131n oldu\u011fu sosyal medya, kullan\u0131c\u0131lar\u0131n manip\u00fcle edilebilmesi noktas\u0131nda son derece tehlikeli bir konumda duruyor. \u00a0Kullan\u0131c\u0131 ya\u015f d\u00fczeyinin giderek d\u00fc\u015fmesiyle birlikte \u00f6zellikle de \u00e7ocuklar\u0131n bu tarz yalan, yanl\u0131\u015f, abart\u0131lm\u0131\u015f haberlere veya sponsor i\u00e7eriklere maruz kalmas\u0131; \u00e7ocuklar\u0131n hem psiko-sosyal geli\u015fimlerinde hem de bili\u015fsel geli\u015fimlerinde hasarlar olu\u015fturmaktad\u0131r. Ancak do\u011fru ara\u00e7lar, do\u011fru tutum ve yakla\u015f\u0131mlarla, ebeveynler, \u00e7ocuklar\u0131n kendileri i\u00e7in gerekli olan de\u011ferlendirme yetilerini geli\u015ftirme noktas\u0131nda onlara yard\u0131mc\u0131 olabilir. Bilginin g\u00fcvenilirli\u011fini sorgulamak yaln\u0131zca \u00e7ocuklar i\u00e7in de\u011fil herkes i\u00e7in \u00f6nemli bir meseledir. \u00c7evrimi\u00e7i yay\u0131lan haber ya da i\u00e7erik hacmi ve bunun dola\u015f\u0131ma sokulma h\u0131z\u0131 ger\u00e7e\u011fi yalandan ay\u0131rt edebilme i\u015fini de zorlu bir hale getirmektedir. Twitter ve Facebook gibi sosyal medya platformlar\u0131, verdikleri mesaj ya da i\u00e7eri\u011fin ne oldu\u011fundan ba\u011f\u0131ms\u0131z olarak herkese bir mikrofon uzat\u0131lan payla\u015f\u0131m a\u011flar\u0131 durumundad\u0131r. Yalan haberler, \u00f6n yarg\u0131lar\u0131 normalle\u015ftirme, bizleri istemedi\u011fimiz psikolojik hallere sokma ve daha a\u015f\u0131r\u0131 durumlarda sald\u0131rganl\u0131k, tehdit ve \u015fiddeti cesaretlendirme ve hakl\u0131 \u00e7\u0131karma g\u00fcc\u00fcne sahiptir. Bu durumlar\u0131 g\u00f6z \u00f6n\u00fcne alan pek \u00e7ok ebeveyn, \u00e7ocuklar\u0131n\u0131n online d\u00fcnyay\u0131 kavrama yetilerinin geli\u015fmesi pahas\u0131na da olsa \u00e7ocuklar\u0131n ellerindeki elektronik cihazlar\u0131n internet eri\u015fimini k\u0131s\u0131tlamaktad\u0131r. Bu y\u00f6ntem etkili ancak bedelleri genellikle b\u00fcy\u00fck olabilen bir engelleme takti\u011fidir. Ancak \u00e7ocuklar\u0131 s\u00fcrekli bir g\u00f6zetim alt\u0131nda tutma ve istemsiz de olsa yasa\u011f\u0131n cazibesini artt\u0131rma davran\u0131\u015f\u0131 yerine, \u00e7ocuklarla, kendileri i\u00e7in kullan\u0131\u015fl\u0131 bilginin ay\u0131rt edilmesi ve de\u011ferlendirilmesi noktas\u0131nda a\u00e7\u0131k ileti\u015fimler kurmak \u00e7ok daha etkili bir y\u00f6ntemdir. Yanl\u0131\u015f bilginin ve sahte bilimin \u00e7evrimi\u00e7i ortamda geni\u015f bir hacme sahip olu\u015fu \u00e7ocuklar\u0131n b\u00f6ylesi bir dejenere ortamda sa\u011fl\u0131kl\u0131 bir geli\u015fim i\u00e7erisinde bulunmalar\u0131n\u0131 ebeveynler a\u00e7\u0131s\u0131ndan zorlu bir sanat haline getirmektedir. Stanford University\u2019den ara\u015ft\u0131rmac\u0131lar\u0131n 2016 y\u0131l\u0131nda yay\u0131mlad\u0131klar\u0131 bir ara\u015ft\u0131rma; \u00e7ocuklar\u0131n sosyal medya i\u00e7eriklerine \u00e7ok daha fazla odaklanabildiklerini ortaya koyuyor. \u00d6rne\u011fin, ara\u015ft\u0131rman\u0131n bir b\u00f6l\u00fcm\u00fcnde 203 ortaokul \u00f6\u011frencisinin %80\u2019inden fazlas\u0131n\u0131n, sponsor bir i\u00e7eri\u011fi ger\u00e7ek bir hik\u00e2ye gibi alg\u0131lad\u0131\u011f\u0131n\u0131 ortaya konuluyor. Hatta ara\u015ft\u0131rmada, lise \u00f6\u011frencilerinin b\u00fcy\u00fck bir b\u00f6l\u00fcm\u00fcn\u00fcn, bir hesab\u0131n resmi hesap oldu\u011funu bildiren \u201cmavi tik\u201d i\u015faretinin ne anlama geldi\u011fini bile bilmedi\u011fi g\u00f6r\u00fcl\u00fcyor. \u00dclkemiz g\u00f6z \u00f6n\u00fcne al\u0131nd\u0131\u011f\u0131nda da Facebook ve Twitter hesab\u0131n\u0131z\u0131n zaman ak\u0131\u015flar\u0131nda yapaca\u011f\u0131n\u0131z k\u00fc\u00e7\u00fck bir gezintiyle\u00a0durumun yeti\u015fkinler a\u00e7\u0131s\u0131ndan da pek farkl\u0131 olmad\u0131\u011f\u0131n\u0131 g\u00f6rece\u011finizden emin olabilirsiniz. \u00c7ocuklar\u0131n ve gen\u00e7lerin \u00e7evrimi\u00e7i alanlarda gezinmesine yard\u0131mc\u0131 olmak, neyin do\u011fru ve neyin do\u011fru olmad\u0131\u011f\u0131n\u0131 do\u011frulama noktas\u0131nda daha iyi beceriler gerektirir. Western Sydney University\u2019den ara\u015ft\u0131rmac\u0131 Joanne Orlando, \u00e7ocu\u011funuzla sosyal medya kullan\u0131m\u0131 ve yalan haber tespiti konusunda kuraca\u011f\u0131n\u0131z a\u00e7\u0131k ileti\u015fimde kullanman\u0131z gereken be\u015f sorudan bahsediyor. Sahte oldu\u011funu bildi\u011finiz bir \u00e7evrimi\u00e7i i\u00e7erik bulun ve bu i\u00e7erik hakk\u0131nda \u00e7ocu\u011funuzla konu\u015fun. Konu\u015fman\u0131z\u0131 \u015fu sorular etraf\u0131nda \u015fekillendirin: Sahte haberleri saptayabilme i\u015fi, \u201cfarkl\u0131 olan\u0131 bul\u201d oyunlar\u0131na benzer. Joanne Orlando, \u00e7ocuklar i\u00e7in tehlikeli bir kayna\u011f\u0131n saptanmas\u0131nda yararl\u0131 olabilecek ipu\u00e7lar\u0131 i\u00e7eren sorular \u00f6neriyor: Bir\u00e7ok sosyal medya sitesi, yalan haberlerin dola\u015f\u0131ma sokulmas\u0131na kar\u015f\u0131 baz\u0131 \u00f6nlemler geli\u015ftirmi\u015f durumda.\u00a0Bu sitelerin kullan\u0131c\u0131lar\u0131na getirdi\u011fi k\u0131s\u0131tlamalar\u0131 \u00e7ocuklara g\u00f6stermek, sorunun kabaca anla\u015f\u0131lmas\u0131na yard\u0131mc\u0131 olacakt\u0131r. \u00d6rne\u011fin, Facebook, kullan\u0131c\u0131lar\u0131na i\u00e7eriklerin do\u011frulu\u011funu kontrol edebilecekleri ipu\u00e7lar\u0131 sunmaktad\u0131r. Sahte haberlerin giderek artt\u0131\u011f\u0131 \u00e7evrimi\u00e7i ortam\u0131n, \u00e7ocuklar\u0131n internet kullan\u0131m\u0131n\u0131 engellememelidir. Bunun yerine, yeti\u015fkinler, \u00e7ocuklar\u0131n dijital d\u00fcnyay\u0131 daha iyi kavramalar\u0131 noktas\u0131nda birer rehber rol\u00fc \u00fcstlenebilmelidir. Amac\u0131m\u0131z; \u00e7ocuklar\u0131n bu karma\u015f\u0131k \u00e7evrimi\u00e7i d\u00fcnyadan yaln\u0131zca sa\u011f kurtulmalar\u0131na yard\u0131mc\u0131 olmak olmamal\u0131d\u0131r. Yapmam\u0131z gereken; \u00e7ocuklar\u0131n, bu \u201cbolluk\u201d i\u00e7erisinde donan\u0131ml\u0131 ve sorumlu birer birey olarak kalmalar\u0131n\u0131 sa\u011flamak i\u00e7in bilgiyi z\u0131rh edinmelerine yard\u0131mc\u0131 olmakt\u0131r.", "tags": ["\u00e7ocuklar (pedagoji & pediatri)", "dezenformasyon", "sahte bilim", "sahte haber"]},
{"source": "bilimfili.com", "url": "https://bilimfili.com/tekrarlanamayan-bilimsel-calismalar/", "category": "egitim", "date": "28 A\u011fustos 2015", "title": "Tekrarlanamayan \u201cBilimsel\u201d \u00c7al\u0131\u015fmalar ve Bir \u00d6neri", "content": "Psikoloji (ruhbilim) alan\u0131nda yap\u0131lm\u0131\u015f ge\u00e7mi\u015f bilimsel \u00e7al\u0131\u015fma sonu\u00e7lar\u0131n\u0131, ayn\u0131 \u00e7al\u0131\u015fmalar tekrarland\u0131klar\u0131nda ortaya \u00e7\u0131kan sonu\u00e7larla kar\u015f\u0131la\u015ft\u0131ran yeni bir bilimsel \u00e7al\u0131\u015fma \u00e7ok ses getirecek gibi g\u00f6r\u00fcn\u00fcyor.  A\u00e7\u0131k Bilim \u0130\u015fbirli\u011fi olarak 270 ara\u015ft\u0131rmac\u0131n\u0131n, sonu\u00e7lar\u0131 psikolojinin itibarl\u0131 3 bilimsel dergisinde yay\u0131nlanm\u0131\u015f, bili\u015fsel ve sosyal psikoloji alan\u0131nda yap\u0131lm\u0131\u015f 100 deneysel ve kar\u015f\u0131la\u015ft\u0131rmal\u0131 \u00e7al\u0131\u015fmay\u0131, \u00e7al\u0131\u015fmalarda belirtilen metotlara sad\u0131k kalarak tekrarlad\u0131klar\u0131 \u00e7al\u0131\u015fman\u0131n sonu\u00e7lar\u0131 bug\u00fcn yay\u0131nland\u0131. \u00d6zetledi\u011fimizde, elimizdeki bu yeni \u00e7al\u0131\u015fmay\u0131; eski itibarl\u0131 \u00e7al\u0131\u015fmalar\u0131n tekrarlar\u0131n\u0131n, ayn\u0131 itibarl\u0131 sonu\u00e7lar\u0131 vermedi\u011fini g\u00f6steren bir di\u011fer itibarl\u0131 \u00e7al\u0131\u015fma olarak tan\u0131mlayabiliriz. \u00c7al\u0131\u015fmada \u201ctekrarlanabilirlik\u201d; anlaml\u0131l\u0131k ve P de\u011feri, etki boyutu, \u00f6znel ara\u015ft\u0131rmac\u0131 g\u00f6r\u00fc\u015fleri ve meta analizlere dayan\u0131larak olu\u015fturulan \u00f6l\u00e7\u00fctler \u00e7er\u00e7evesinde de\u011ferlendirilmi\u015ftir. \u0130ncelenen ge\u00e7mi\u015f \u00e7al\u0131\u015fmalardan, ki\u015fisel ve temel ussal i\u015flemleri ara\u015ft\u0131ran bili\u015fsel \u00e7al\u0131\u015fmalar\u0131n %50\u2019si, sosyal psikoloji alan\u0131nda yap\u0131lan \u00e7al\u0131\u015fmalar\u0131n ise sadece %25\u2019i ve genelde t\u00fcm \u00e7al\u0131\u015fmalar\u0131n %36\u2019s\u0131, tekrarland\u0131klar\u0131nda, ilkiyle ayn\u0131 y\u00f6nde sonu\u00e7lar ortaya koyabilmi\u015flerdir. Sadece etki boyutu a\u00e7\u0131s\u0131ndan de\u011ferlendirildi\u011finde ise sonu\u00e7lar\u0131 tekrarlanabilir kabul edilen \u00e7al\u0131\u015fmalar\u0131n yar\u0131s\u0131nda sonu\u00e7lar\u0131n \u201canlaml\u0131l\u0131\u011f\u0131\u201d azalm\u0131\u015f olarak bulunmu\u015ftur.  Bilimsel d\u00fc\u015f\u00fcncenin \u00fczerine oturdu\u011fu temel s\u00fctun, bilimsel y\u00f6ntemlerle elde edilmi\u015f verilerin tekrarlanabilir olmas\u0131 gereklili\u011fidir. Do\u011frulama-sa\u011flama \u00e7al\u0131\u015fmas\u0131 niteli\u011findeki bu ara\u015ft\u0131rma, kapsam ve a\u00e7\u0131k kaynak sunumu a\u00e7\u0131s\u0131ndan t\u00fcr\u00fcn\u00fcn ilk \u00f6rne\u011fidir ve psikoloji bilimi \u00f6zelinde de\u011ferlendirilmesi gerekir. Ancak sonu\u00e7lara bak\u0131ld\u0131\u011f\u0131nda di\u011fer bilim dallar\u0131nda da, en az\u0131ndan soyut veya tinsel kavramlarla u\u011fra\u015f\u0131lan alanlarda (sosyal bilimler), tekrarlanabilirlik \u00e7al\u0131\u015fmalar\u0131n\u0131n yap\u0131lmas\u0131 gereklili\u011fi ka\u00e7\u0131n\u0131lmazd\u0131r ve bu bilim dallar\u0131nda, ara\u015ft\u0131rmayla ula\u015f\u0131lan sonu\u00e7lar\u0131n \u201cetki boyutlar\u0131\u201d belirlenmeli, sunduklar\u0131 yarg\u0131sal sonu\u00e7lara bilimsel bir \u201cde\u011fer \u201d atfedilmesi d\u00fc\u015f\u00fcn\u00fclmelidir. \u00a0Farkl\u0131 bilim dallar\u0131n\u0131n ortaya koydu\u011fu sonu\u00e7lar\u0131 tek bir bilimsel sonu\u00e7 ba\u015fl\u0131\u011f\u0131nda d\u00fc\u015f\u00fcnmeyip, her bilim dal\u0131 i\u00e7in farkl\u0131 katsay\u0131lar arac\u0131l\u0131\u011f\u0131yla de\u011ferlendirdikten sonra bilimsel etkililik veya genelge\u00e7erlik \u015feklinde bir \u201cniceliksel kavram\u201d geli\u015ftirmek s\u00f6z konusu olabilir. Bu \u00e7al\u0131\u015fman\u0131n sa\u011flad\u0131\u011f\u0131 verilerden yap\u0131labilecek en yanl\u0131\u015f \u00e7\u0131kar\u0131m, bilimden kesin, de\u011fi\u015fmez ve hatta arzulad\u0131\u011f\u0131m\u0131z sonu\u00e7lar sunmas\u0131n\u0131 beklemektir. Varsay\u0131mlar\u0131n do\u011frulanmad\u0131\u011f\u0131 \u00e7al\u0131\u015fmalar\u0131n \u00e7ok daha de\u011ferli oldu\u011fu, ger\u00e7e\u011fi bilimle arayan herkesin kat\u0131laca\u011f\u0131 bir \u00f6nermedir. \u00a0Psikoloji \u00f6zelinde d\u00fc\u015f\u00fcnd\u00fc\u011f\u00fcm\u00fczde ise endi\u015fe verici olan \u015fey, eski \u00e7al\u0131\u015fma sonu\u00e7lar\u0131na g\u00f6re var\u0131lm\u0131\u015f \u201ckesin yarg\u0131lar\u201d s\u00f6z konusu ise bunlar\u0131n d\u00fczeltilmesi gereklili\u011fidir. Daha da \u00f6tesinde, psikoloji bilimine ili\u015fkin bundan sonra yap\u0131lacak \u00e7al\u0131\u015fmalardan elde edilen sonu\u00e7lar de\u011ferlendirilirken, yay\u0131nlar\u0131n \u201cSonu\u00e7lar ve \u00c7\u0131kar\u0131mlar\u201d ba\u015fl\u0131kl\u0131 b\u00f6l\u00fcm\u00fcnde daha \u201ctemkinli\u201d ifadelerle g\u00f6r\u00fc\u015f a\u00e7\u0131klanmas\u0131 yerinde olacakt\u0131r.  \u201cYap\u0131lan bir ara\u015ft\u0131rmaya g\u00f6re sabah 06:32\u2019de uyanan ve \u00e7izgili pijama tercih eden erkeklerin \u00e7atal\u0131 sol elleriyle tutma e\u011filiminde olduklar\u0131\u2026\u201d \u015feklinde \u00f6zetlenebilecek sonu\u00e7lar veren \u201cara\u015ft\u0131rmalara\u201d itibar etmemek i\u00e7in yeterli bilimsel veriye sahip olabiliriz.  \u00a0 Referans :\u00a010.1126/science.aac4716", "tags": ["bilim", "sahte bilim"]},
{"source": "bilimfili.com", "url": "https://bilimfili.com/dort-gun-okul-uygulamasi-ogrencileri-olumlu-etkiliyor/", "category": "egitim", "date": "29 A\u011fustos 2015", "title": "D\u00f6rt G\u00fcn Okul Uygulamas\u0131 \u00d6\u011frencileri Olumlu Etkiliyor", "content": "Ge\u00e7ti\u011fimiz ay\u00a0Education, Finance and Policy\u00a0dergisinde yay\u0131mlanan bir \u00e7al\u0131\u015fmada, Colorado Student Assessment Program (CSAP)\u2019a dahil olan \u00f6\u011frenciler aras\u0131nda 4. s\u0131n\u0131flar i\u00e7in okuma derslerindeki, 5. s\u0131n\u0131flar i\u00e7in matematik derslerindeki notlar\u0131na, haftada 4 g\u00fcn okul uygulamas\u0131n\u0131n etkileri analiz edildi. Kontrol grubu olarak da normal 5 okul g\u00fcn\u00fc d\u00fczenine devam eden \u00f6\u011frenciler analiz edildi. Ara\u015ft\u0131rmac\u0131lar\u0131n ula\u015ft\u0131\u011f\u0131 en ilgi \u00e7ekici sonu\u00e7, be\u015finci s\u0131n\u0131flardaki matematik notlar\u0131n\u0131n 4-okul g\u00fcn\u00fc ile istatistiksel olarak \u00f6nemli miktarda art\u0131\u015f g\u00f6stermesi oldu. Buna kar\u015f\u0131l\u0131k d\u00f6rd\u00fcnc\u00fc s\u0131n\u0131flar\u0131n okuma notlar\u0131nda g\u00f6zle g\u00f6r\u00fcl\u00fcr bir etki tespit edilmedi. Ara\u015ft\u0131rmaya ilham veren d\u00fc\u015f\u00fcnce \u2018\u00e7ocuklar\u0131n genel olarak dikkat s\u00fcresinin k\u0131sal\u0131\u011f\u0131\u2019 idi ve buna ba\u011fl\u0131 olarak \u00f6zellikle ilk okul d\u00fczeyindeki \u00f6\u011frencilerde uzun okul g\u00fcnlerinin yine uzun vadede \u00e7ocuklar\u0131n akademik performanslar\u0131nda azalmaya yol a\u00e7aca\u011f\u0131 teorize edildi. Burada hesaba kat\u0131lmas\u0131 gereken bir di\u011fer durum ise daha uzun hafta sonlar\u0131n\u0131n \u00e7ocuklar\u0131n \u00f6\u011frendiklerini unutmalar\u0131na da f\u0131rsat veriyor olmas\u0131. \u00c7ocuklardaki okuma notlar\u0131na \u00f6l\u00e7\u00fclebilir bir pozitif etkisi olmasa da, ara\u015ft\u0131rmay\u0131 y\u00fcr\u00fcten bilimcilere g\u00f6re 4-okul g\u00fcn\u00fcn\u00fcn herhangi bir negatif etkisinin olmamas\u0131 da kayda de\u011fer bir \u00f6nem ta\u015f\u0131yor. \u00a04-okul g\u00fcn\u00fc uygulamas\u0131 \u00f6\u011frencilerin normal m\u00fcfredatta belirlenmi\u015f e\u011fitimi alabilmeleri i\u00e7in bir okul g\u00fcn\u00fc i\u00e7erisindeki ders saati say\u0131s\u0131n\u0131n art\u0131r\u0131lmas\u0131n\u0131 gerektiriyordu. Bu olumsuz bir durummu\u015f gibi g\u00f6r\u00fcnse de, daha \u00f6nce buna at\u0131fta bulunacak ve belirgin olumsuz etki saptanm\u0131\u015f \u00e7al\u0131\u015fmalar yoktu. Ara\u015ft\u0131rman\u0131n tart\u0131\u015fma k\u0131sm\u0131ndaki arg\u00fcmanlarda azalt\u0131lm\u0131\u015f\u00a0okul g\u00fcn\u00fcn\u00fcn \u00f6\u011frencileri neden pozitif y\u00f6nde etkiledi\u011fi \u00fczerine \u00e7ok fazla veri olmad\u0131\u011f\u0131ndan bahsediliyor. Net bir neden belirlemek i\u00e7in hen\u00fcz \u00e7ok erken g\u00f6r\u00fcn\u00fcyor. Ara\u015ft\u0131rmac\u0131lar\u0131n g\u00f6r\u00fc\u015f\u00fcne g\u00f6re ise, normalde okulun 5 g\u00fcn olmas\u0131 \u00f6\u011fretmenlerin farkl\u0131 anlat\u0131m metotlar\u0131 ve \u015fekilleri denemelerine sebep oluyor olabilir ve bu \u00f6\u011frenci i\u00e7in kafa kar\u0131\u015f\u0131kl\u0131\u011f\u0131 sebebi olabilir. Di\u011fer yorum, \u00f6\u011frencilerin s\u0131n\u0131fta bulunmama ihtimallerinin 4-g\u00fcn okul uygulamas\u0131nda azald\u0131\u011f\u0131 ve \u00f6\u011frencilerin \u00e7o\u011funlukla ders ka\u00e7\u0131rmad\u0131klar\u0131 i\u00e7in daha ba\u015far\u0131l\u0131 olduklar\u0131n\u0131 \u00f6ne s\u00fcr\u00fcyor. Bunlarla birlikte daha bir\u00e7ok parametre belirlenebilece\u011fine dikkat \u00e7ekerek, ara\u015ft\u0131rmac\u0131lar nedensel bir sonuca varmak i\u00e7in daha fazla veriye ve bu verileri sa\u011flayacak ara\u015ft\u0131rmalara ihtiya\u00e7 duyuyor. Daha \u00f6nce literat\u00fcrde yer edinmi\u015f 4 i\u015f g\u00fcn\u00fc uygulamalar\u0131n\u0131n yarat\u0131c\u0131l\u0131\u011f\u0131 ve \u00fcretkenli\u011fi art\u0131rd\u0131\u011f\u0131n\u0131 g\u00f6steren \u00e7al\u0131\u015fmalar da mevcut olmakla birlikte ayn\u0131 durum burada \u00f6\u011fretmenler i\u00e7in de ge\u00e7erli olmu\u015f olabilir. Ara\u015ft\u0131rmac\u0131lar, sonu\u00e7lar\u0131n \u015fimdilik yaln\u0131zca d\u00fc\u015f\u00fck kapasiteli k\u0131smen k\u0131rsal b\u00f6lge okullar\u0131 i\u00e7in uygulanabilir ve ge\u00e7erli oldu\u011funu; kent okullar\u0131ndaki uygulamalar i\u00e7in daha geni\u015f ve yeni ara\u015ft\u0131rmalar\u0131n yap\u0131lmas\u0131 gerekti\u011fine dikkat \u00e7ekti. \u00a0 Referans : \u00a0D. Mark Anderson, Mary Beth Walker. Does Shortening the School Week Impact Student Performance? Evidence from the Four-Day School Week. Education Finance and Policy, 2015; 10 (3): 314 DOI:10.1162/EDFP_a_00165#.Vd3cGGA7_Js.", "tags": ["\u00e7ocuklar (pedagoji & pediatri)", "okul"]},
{"source": "bilimfili.com", "url": "https://bilimfili.com/okullarda-ogrendigimiz-10-yanlis-bilgi/", "category": "egitim", "date": "24 Ekim 2014", "title": "Okullarda \u00d6\u011frendi\u011fimiz 10 Yanl\u0131\u015f Bilgi !", "content": "\u00dclkemizde s\u0131n\u0131flarda s\u0131ralara oturan kolay etkilenen gen\u00e7 beyinler, \u00f6\u011fretmenlerin her \u015feyi do\u011fru bildiklerine inan\u0131rlar. Onlar kesinlikle hata yapmazlar diye d\u00fc\u015f\u00fcn\u00fcl\u00fcr. Yanl\u0131\u015f anla\u015f\u0131lmak istemeyiz, burada yerdi\u011fimiz, bilim insanlar\u0131n\u0131n yeti\u015fmesinde en de\u011ferli katk\u0131lar\u0131 olan \u00f6\u011fretmenler de\u011fildir elbette. Hatta aksine onlar\u0131 bilimin en de\u011ferli k\u00f6\u015fesine oturtmal\u0131y\u0131z. Bug\u00fcne kadar do\u011frulu\u011fundan emin oldu\u011funuz ancak bu yaz\u0131yla birlikte asl\u0131nda yanl\u0131\u015f \u00f6\u011frendi\u011finiz\u00a010 \u015feyi ele alaca\u011f\u0131z. Ba\u015flayal\u0131m\u2026  Ne olursa olsun kan daima k\u0131rm\u0131z\u0131d\u0131r. \u00a0Damarlar\u0131m\u0131z mavi g\u00f6r\u00fcn\u00fcrler \u00e7\u00fcnk\u00fc ya\u011flar \u0131\u015f\u0131\u011f\u0131n d\u00fc\u015f\u00fck frekanslar\u0131n\u0131 absorbe ederler. Bu durum da y\u00fcksek enerjili mavi \u0131\u015f\u0131\u011f\u0131n derimizden ge\u00e7mesine sebep olur.  Oysa; a\u00e7l\u0131k, susan\u0131kl\u0131k, hareket, bas\u0131n\u00e7, ka\u015f\u0131nt\u0131 ve banyo ihtiyac\u0131 hissi gibi olduk\u00e7a fazla duyumuz vard\u0131r.  \u00d6ncelikle Columbus\u2019un zengin bir k\u00f6le t\u00fccccar\u0131 oldu\u011funu bilmekte fayda var. Telegraph\u2019a g\u00f6re: \u201cColombus erkekleri, kad\u0131nlar\u0131 ve \u00e7ocuklar\u0131 \u0130spanya\u2019ya g\u00f6t\u00fcrmek \u00fczere al\u0131koymu\u015f ve onlar\u0131 t\u0131pk\u0131 sirk hayvanlar\u0131 gibi k\u00f6lele\u015ftirmi\u015ftir. \u0130nsanlar\u0131n \u00e7o\u011fu yolculuk esnas\u0131nda \u00f6lm\u00fc\u015f ve kalanlar\u0131 da 6 ay i\u00e7erisinde hayat\u0131n\u0131 kaybetmi\u015ftir. Bu durum Colombus\u2019u bulabildi\u011fi en iyi tipte 550 insan\u0131 se\u00e7ti\u011fi, adamlar\u0131na da istediklerini k\u00f6le yapma emrini verdi\u011fi ve sonucunda da bir ba\u015fka 600 insan\u0131n eklendi\u011fi ikinci yolculuk tutkusuna itmi\u015ftir. Avrupa\u2019ya yolculuk esirler i\u00e7in olduk\u00e7a zay\u0131flat\u0131c\u0131 olmu\u015ftur ve 200 esir bizzat Columbus\u2019un emriyle gemiden at\u0131lm\u0131\u015ft\u0131r. Adamlar\u0131n\u0131n esir etti\u011fi 600 insan hakk\u0131nda ise hi\u00e7bir kay\u0131t mevcut de\u011fildir.\u201d Yani Columbus okullarda anlat\u0131ld\u0131\u011f\u0131 gibi masum bir \u015fekilde d\u00fcnya turuna \u00e7\u0131kan bir insan de\u011fil, k\u00f6lele\u015ftirmek \u00fczere erkek, kad\u0131n ve \u00e7ocuk arayan ve bu sebeple de d\u00fcnyay\u0131 dola\u015fan bir canidir.  Ger\u00e7ekte ise; \u00c7in Seddi uzaydan \u00e7\u0131plak g\u00f6zle g\u00f6r\u00fclemedi\u011fi gibi ancak bir radarla g\u00f6r\u00fclebilir.  A\u011fustos 2010\u2019da\u00a0The Journal of Cell Biology\u2019de yay\u0131nlanan bir makaleye g\u00f6re; \u201d elbetteki dilimizde farkl\u0131 bile\u015fiklere g\u00f6re farkl\u0131 duyarl\u0131l\u0131klara sahip b\u00f6lgeler vard\u0131r, fakat s\u0131k\u00e7a al\u0131nt\u0131 yap\u0131lan tatl\u0131, ac\u0131, tuzlu, ek\u015fi gibi tadlar\u0131 tamamen ayr\u0131 b\u00f6lgelere yerle\u015ftiren dil haritas\u0131 g\u00fcvenilirli\u011fini kaybetmi\u015ftir.\u201d  Tarih Napolyon\u2019un 1.58 m boyunda oldu\u011funu saptam\u0131\u015ft\u0131r, ancak bug\u00fcn Napolyon\u2019un 1.73 m boyunda oldu\u011fu ve ya\u015fad\u0131\u011f\u0131 tarih aral\u0131\u011f\u0131 i\u00e7in de ortalama boy oldu\u011fu ortaya \u00e7\u0131km\u0131\u015ft\u0131r.  Asl\u0131nda beynimizin tamam\u0131n\u0131 kullan\u0131r\u0131z. John Hopkins\u2019de bir n\u00f6rolog olan Barry Gordon; \u201d Beynimizin tamam\u0131n\u0131 kullan\u0131r\u0131z ve beynimizin b\u00fcy\u00fck bir k\u0131sm\u0131 daima aktif haldedir.\u201d diyor.  Bo\u011falar hareket eden bir\u00e7ok objeye kar\u015f\u0131 taarruza ge\u00e7erler.\u00a0Mythbusters bu durumu sergileyerek test etmi\u015ftir; matadorlara k\u0131rm\u0131z\u0131, beyaz ve mavi pelerinler verilerek bo\u011falar\u0131n aktiviteleri izlenmi\u015ftir.  Yer \u00e7ekimi her yerde vard\u0131r.\u00a0D\u00fcnya \u00e7evresinde d\u00f6nen bir uzay meki\u011fi asl\u0131nda serbest d\u00fc\u015fmeye maruz kal\u0131r. Bu da yer \u00e7ekiminin var oldu\u011funu g\u00f6sterir.  Asl\u0131nda, elektronlar \u00e7ekirdek \u00e7evresinde titreyen dalgal\u0131 bir hareket yaparlar. \u00a0 G\u00f6r\u00fcn\u00fc\u015fe g\u00f6re; hayatta duydu\u011funuz her \u015feye g\u00fcvenemezsiniz, yaln\u0131zca bilime g\u00f6re de\u011fil,\u00a0her ne olursa olsun.", "tags": ["okul", "sahte bilim"]},
{"source": "bilimfili.com", "url": "https://bilimfili.com/okul-cevresindeki-yesil-alanlar-cocuklarin-zekalarini-gelistiriyor/", "category": "egitim", "date": "21 Haziran 2015", "title": "Okul \u00c7evresindeki Ye\u015fil Alanlar \u00c7ocuklar\u0131n Zek\u00e2lar\u0131n\u0131 Geli\u015ftiriyor", "content": "Okul \u00e7evresindeki devasa yap\u0131lar, akan yo\u011fun ara\u00e7 trafi\u011fi, korna sesleri, egzoz duman\u0131\u2026 Okul \u00e7evresindeki havan\u0131n normal\u00a0karbon seviyesinden daha y\u00fcksek oranda karbon i\u00e7ermesi\u2026 Hi\u00e7 de yabanc\u0131 gelmeyen bu tablo; yaln\u0131zca ast\u0131m hastas\u0131 \u00e7ocuklar i\u00e7in de\u011fil, sa\u011fl\u0131kl\u0131 \u00e7ocuklar i\u00e7in de tehlike arz ediyor. \u00d6te yandan, do\u011fada zaman ge\u00e7irmek; mental a\u00e7\u0131dan daha sa\u011fl\u0131kl\u0131 bir v\u00fccutla, daha iyi bir dikkatle ve hem \u00e7ocuklarda hem de yeti\u015fkinlerde daha iyi bir duygu durum hali ile ili\u015fkilendiriliyor.\u00a0Proceedings of the National Academy of Sciences \u2018da\u00a0yay\u0131mlanan bir ara\u015ft\u0131rmaya g\u00f6re, ye\u015fil alanlar havadaki kirlilikten \u00e7ocuklar\u0131 koruyor ve ayn\u0131 zamanda da bili\u015fsel yetilerini g\u00fc\u00e7lendiriyor. Dik eksen: \u0130\u015fler bellek Ye\u015fil alan: Okuldaki ye\u015filli\u011fin fazla olmas\u0131 Sar\u0131 alan: Okuldaki ye\u015filli\u011fin az olmas\u0131 Barcelona\u2019daki\u00a0okula giden 2623 \u00e7ocuk \u00fczerinde yap\u0131lan ara\u015ft\u0131rmada, ara\u015ft\u0131rmac\u0131lar ilk kez \u00e7ocuklar\u0131n evleri, okul g\u00fczergahlar\u0131 ve okullar\u0131n\u0131n \u00e7evresindeki ye\u015fil alan miktarlar\u0131n\u0131 \u00f6l\u00e7t\u00fc. Sonras\u0131nda bir dizi test ile \u00e7ocuklar\u0131n i\u015fler bellekleri (k\u0131sa s\u00fcreli haf\u0131za) ve dikkat s\u00fcreleri \u00f6l\u00e7\u00fcld\u00fc. Bir y\u0131l\u0131n sonunda; okullar\u0131n\u0131n \u00e7evresinde daha fazla ye\u015fil alan\u0131n bulundu\u011fu \u00e7ocuklar\u0131n; i\u015fler bellek ve dikkat s\u00fcrelerinde daha fazla geli\u015fim g\u00f6sterdikleri g\u00f6r\u00fcld\u00fc. Bulgu; ara\u015ft\u0131rmac\u0131lar\u0131n sosyo-ekonomik stat\u00fcy\u00fc kontroll\u00fc tuttuklar\u0131nda bile do\u011frulu\u011funu korudu. (Okula gidi\u015f g\u00fczergah\u0131 ve ev \u00e7evrelerinin ye\u015fil alan olmas\u0131n\u0131n g\u00fc\u00e7l\u00fc bir etkisi olmad\u0131\u011f\u0131 g\u00f6r\u00fcld\u00fc.)\nAra\u015ft\u0131rmac\u0131lar; okul \u00e7evresindeki ye\u015filli\u011fin yaln\u0131zca a\u015f\u0131r\u0131 karbonu emmekle kalmad\u0131\u011f\u0131n\u0131, ye\u015fil alanlar\u0131n ayn\u0131 zamanda ferah bir hareket alan\u0131na dair olanaklar\u0131 art\u0131r\u0131rken \u015fehir g\u00fcr\u00fclt\u00fcs\u00fcn\u00fc ve buna ba\u011fl\u0131 stresi de\u00a0azaltt\u0131\u011f\u0131n\u0131 s\u00f6yl\u00fcyorlar.\u00a0Ara\u015ft\u0131rma sonu\u00e7lar\u0131; ye\u015fil alanlar\u0131n okul \u00e7evreleri i\u00e7in \u00f6nemli bir fakt\u00f6r oldu\u011funu ortaya koyuyor.", "tags": ["\u00e7ocuklar (pedagoji & pediatri)", "do\u011fa", "okul", "zeka"]},
{"source": "bilimfili.com", "url": "https://bilimfili.com/ogrencilerin-beyinleri-hangi-egitim-metoduna-nasil-tepki-veriyor/", "category": "egitim", "date": "18 \u015eubat 2016", "title": "\u00d6\u011frencilerin Beyinleri Hangi E\u011fitim Metoduna, Nas\u0131l Tepki Veriyor?", "content": "\u00d6\u011frenme ve \u00f6\u011fretme teknikleri \u00fczerine yap\u0131lm\u0131\u015f/yap\u0131lmakta olan bir\u00e7ok ara\u015ft\u0131rma bulunuyor. Bu ara\u015ft\u0131rmalar\u0131n \u00e7o\u011funda, \u00f6zellikle g\u00f6zlemler ve \u00f6\u011frencilerin doldurduklar\u0131 anketler temel al\u0131narak \u00e7al\u0131\u015fmalar y\u00fcr\u00fct\u00fcl\u00fcyor. Fakat, AAAS y\u0131ll\u0131k bulu\u015fmas\u0131nda sunulan bir \u00e7al\u0131\u015fmada, \u00f6\u011frencilerin s\u0131n\u0131fta uygulanan tekniklere verdi\u011fi tepkinin \u00f6l\u00e7\u00fcm\u00fcnde farkl\u0131 bir y\u00f6nteme ba\u015fvurulmu\u015f. Ayn\u0131 s\u0131n\u0131ftaki \u00f6\u011frencilerin beyin dalgalar\u0131n\u0131n \u00f6l\u00e7\u00fcld\u00fc\u011f\u00fc bir \u00e7al\u0131\u015fmada, bu sorunun cevab\u0131 veriliyor. Ara\u015ft\u0131rma kapsam\u0131nda 12 \u00f6\u011frenci ve bir \u00f6\u011fretmenin, 11 adet 50 dakikal\u0131k ders saati boyunca Elektroensefologram (EEG) aktivitesi \u00f6l\u00e7\u00fcld\u00fc. Beyindeki elektriksel aktivitenin kaydedilip \u00f6l\u00e7\u00fclme y\u00f6ntemi olan EEG testleri s\u0131ras\u0131nda, dersin i\u00e7eri\u011fi \u00f6\u011frencilere farkl\u0131 \u015fekillerde ula\u015ft\u0131r\u0131ld\u0131 (video izlemek, \u00f6\u011frencilerin sunum yapmas\u0131, \u00f6\u011fretmenin ders anlatmas\u0131, \u00f6\u011frencilerin konu \u00fczerindeki grup \u00e7al\u0131\u015fmalar\u0131). Buna ek olarak, \u00f6\u011frenciler dersler s\u0131ras\u0131nda tahtaya d\u00f6n\u00fck ve birbirlerine d\u00f6n\u00fck olmak \u00fczere farkl\u0131 oturma d\u00fczenlerinde dersleri takip ettiler. Ayr\u0131ca her dersin sonunda, \u00f6\u011frenciler \u00f6l\u00e7ekler doldurarak dersleri de\u011ferlendirdiler. Bu \u00f6l\u00e7eklerde \u00f6\u011frencilerin hem dersten ho\u015flan\u0131p ho\u015flanmad\u0131klar\u0131 gibi sorularla derse kat\u0131l\u0131mlar\u0131, hem de derse kendilerini yak\u0131n hissedip hissetmedikleri gibi sorularla sosyal dinamikleri hakk\u0131nda bilgi topland\u0131. \u00d6\u011frencilerin beyinlerinin EEG \u00f6l\u00e7\u00fcmlerinin, de\u011fi\u015fik s\u0131n\u0131f aktiviteleri s\u0131ras\u0131nda birbirlerine olan uyumlar\u0131 kar\u015f\u0131la\u015ft\u0131r\u0131larak da beyin-beyin e\u015fzamanl\u0131l\u0131\u011f\u0131 de\u011ferlendirildi. Ara\u015ft\u0131rman\u0131n sonu\u00e7lar\u0131na g\u00f6re; e\u011fer \u00f6\u011frencilerin derse olan kat\u0131l\u0131mlar\u0131 art\u0131yor ve \u00f6\u011frenciler dersten daha fazla zevk al\u0131yorlarsa, EEG \u00f6l\u00e7\u00fcmlerine g\u00f6re beyin aktiviteleri daha senkronize oluyor. S\u0131n\u0131fta uygulanan teknikler aras\u0131nda da, \u00f6\u011frencilerin ders ile olan ba\u011flant\u0131lar\u0131n\u0131n en y\u00fcksek seviyede oldu\u011fu aktiviteler; video izlendi\u011fi zamanlar ve grup \u00e7al\u0131\u015fmalar\u0131n\u0131n oldu\u011fu dersler. Ayr\u0131ca bu aktiviteler s\u0131ras\u0131nda, \u00f6\u011frencilerin beyin frekanslar\u0131 daha senkronize tepkiler veriyor. Bu sonu\u00e7lara ek olarak; \u00f6\u011frenci \u00e7iftleri aras\u0131 beyin-beyin senkronizasyonu, \u00f6\u011frencilerin arkada\u015flar\u0131yla olan yak\u0131nl\u0131klar\u0131yla ili\u015fkili \u015fekilde art\u0131\u015f g\u00f6steriyor. \u00d6\u011frenciler dersten s\u0131k\u0131ld\u0131klar\u0131nda ise bu beyin-beyim\u00a0uyumu\u00a0bozuluyor. Yani \u00f6\u011frencilerin hangi durumlarda dersten s\u0131k\u0131ld\u0131klar\u0131 da bu \u00e7al\u0131\u015fma s\u00fcresince belirlenebildi. Ara\u015ft\u0131rmaya g\u00f6re, \u00f6\u011frenciler en \u00e7ok \u00f6\u011fretmen merkezli e\u011fitim s\u0131ras\u0131nda dersten s\u0131k\u0131l\u0131yorlar. Kaynak:\u00a0Suzanne Dikker, \u201dStudent-to-Student Brain Synchronization Predicts Classroom Engagement and Social Dymanics\u201d AAAS Annual Meeting, Retrieved from\u00a0https://aaas.confex.com/aaas/2016/webprogram/Paper18350.html", "tags": ["\u00e7ocuklar (pedagoji & pediatri)", "okul"]},
{"source": "bilimfili.com", "url": "https://bilimfili.com/beyni-elektrikle-uyararak-yaraticilik-artirilabiliyor/", "category": "egitim", "date": "15 Nisan 2016", "title": "Beyni Elektrik ile Uyararak Yarat\u0131c\u0131l\u0131k Art\u0131rabiliyor", "content": "Georgetown \u00dcniversitesi ara\u015ft\u0131rmac\u0131lar\u0131 taraf\u0131ndan ger\u00e7ekle\u015ftirilen yeni bir ara\u015ft\u0131rmada, zarars\u0131z \u015fiddetlerde uygulanan elektrik st\u00fcm\u00fclasyonunun daha yarat\u0131c\u0131 d\u00fc\u015f\u00fcnmeyi sa\u011flayabildi\u011fi ke\u015ffedildi. Georgetown psikoloji profes\u00f6r\u00fc Adam Green ve ayn\u0131 \u00fcniversitenin t\u0131p merkezinden (GUMC) Dr. Peter Turkeltaub \u00f6nderli\u011findeki ara\u015ft\u0131rma ekibi bulgular\u0131n\u0131 ve ara\u015ft\u0131rmalar\u0131n\u0131n detaylar\u0131n\u0131 online olarak\u00a0Cerebral Cortex\u2019de yay\u0131mlad\u0131. Ara\u015ft\u0131rma ekibi, Transcranial Direct Current Stimulation (tDCS \u2013 kafatas\u0131 \u00fczerinden beyne direkt olarak elektrik ak\u0131m\u0131 verilmesini sa\u011flayan bir teknik) y\u00f6ntemiyle beynin yarat\u0131c\u0131l\u0131k ile ili\u015fkili oldu\u011fu bilinen b\u00f6lgesine elektrik verdi ve bu kat\u0131l\u0131mc\u0131lara ipucu kelimeler vererek daha yarat\u0131c\u0131 d\u00fc\u015f\u00fcn\u00fcp d\u00fc\u015f\u00fcnmeyeceklerini teste tabi tuttu. Frontopolar korteksteki do\u011fal aktivite art\u0131\u015flar\u0131n\u0131n, yarat\u0131c\u0131 d\u00fc\u015f\u00fcnmeyi direkt olarak sa\u011flad\u0131\u011f\u0131 g\u00f6r\u00fcl\u00fcnce, ara\u015ft\u0131rmac\u0131lar bu b\u00f6lgenin uyar\u0131lmas\u0131n\u0131n yarat\u0131c\u0131l\u0131\u011f\u0131 daha da art\u0131rabilece\u011fini \u00f6ng\u00f6r\u00fcyordu.\u00a0Yap\u0131lan deneylerin sonucunda, beynin en \u00f6n u\u00e7 b\u00f6l\u00fcm\u00fc yani frontopolar korteksteki aktiviteyi en fazla art\u0131rmay\u0131 ba\u015farabilenlerin, beyinlerindeki ba\u011flant\u0131lar\u0131n veya devrelerin yarat\u0131c\u0131l\u0131\u011f\u0131n\u0131 daha \u00e7ok art\u0131rd\u0131\u011f\u0131 tespit edildi. tDCS y\u00f6ntemi ile uyar\u0131lan frontopolar korteks, kat\u0131l\u0131mc\u0131lar\u0131n kelime gruplar\u0131 aras\u0131nda daha yarat\u0131c\u0131 analojik ba\u011f\u0131nt\u0131lar kurmalar\u0131n\u0131 ve tek tek kelimeler aras\u0131nda da daha yarat\u0131c\u0131 ba\u011flant\u0131lar bulmalar\u0131n\u0131 sa\u011flad\u0131. Yarat\u0131c\u0131l\u0131k s\u00fcrecine statik bir \u00f6zellik olarak bakan ve ona g\u00f6re dizayn edilen ara\u015ft\u0131rmalara kar\u015f\u0131n, bu ara\u015ft\u0131rmada yarat\u0131c\u0131l\u0131k dinamik bir \u00f6zellik olarak ele al\u0131nd\u0131 ve bireylerde belli uyar\u0131larla \u00e7ok h\u0131zl\u0131 bi\u00e7imde de\u011fi\u015ftirilebilece\u011fi (art\u0131r\u0131labilece\u011fi) g\u00f6sterildi. Beynin hafif elektrik uyar\u0131larla aktifle\u015ftirilebilece\u011fi ve aktivitesinin art\u0131r\u0131labilece\u011fi bilinirken, bu s\u00fcrecin yarat\u0131c\u0131l\u0131k gibi bir karakter i\u00e7in de uygulanabilir olmas\u0131 beynin do\u011fal i\u015fleyi\u015finde yap\u0131labilecek de\u011fi\u015fiklikler a\u00e7\u0131s\u0131ndan b\u00fcy\u00fck bir \u00f6nem arz ediyor. Ara\u015ft\u0131rmac\u0131lara g\u00f6re, yap\u0131lan deneyler tDCS\u2019in bili\u015fsel m\u00fcdahale ile yarat\u0131c\u0131l\u0131\u011f\u0131n bilin\u00e7li bir s\u00fcre\u00e7 ile art\u0131r\u0131lmas\u0131n\u0131 sa\u011flad\u0131\u011f\u0131na dair orijinal bir kan\u0131t niteli\u011fi ta\u015f\u0131yor. Konu\u015fma ve dilbilgisi konular\u0131nda, kelime se\u00e7mekte veya ihtiyac\u0131 olan kelimeyi bulmakta zorlanan insanlar, ileride bu y\u00f6ntemin klinik uygulamalar\u0131n\u0131n geli\u015ftirilmesi ile belki de kolayl\u0131kla bu yeteneklerini geli\u015ftirebilecek. Belki de retorikte yeni bir \u00e7a\u011f bizleri bekliyor. Bir miktar\u00a0bilim-kurgu gibi g\u00f6r\u00fcnse de; analojik nedensellik, kreatif ba\u011f\u0131nt\u0131lar icat etme ve jestler gibi yeteneklerin de sonu\u00e7lar \u00fczerinden geli\u015ftirilecek benzer yakla\u015f\u0131mlarla geli\u015ftirilebilece\u011fini s\u00f6ylemek m\u00fcmk\u00fcn. Sonu\u00e7lar son derece umut verici ve do\u011fru gibi g\u00f6r\u00fcnse de, ara\u015ft\u0131rmac\u0131lar; tDCS gibi uygulamalar\u0131n etkileri ve ortaya \u00e7\u0131kard\u0131\u011f\u0131 sonu\u00e7lara olabildi\u011fince \u015f\u00fcpheli yakla\u015fman\u0131n faydal\u0131 olaca\u011f\u0131n\u0131 belirtiyor. tDCS tekni\u011finin beyin fonksiyonlar\u0131n\u0131 tam olarak ne \u015fekilde etkiledi\u011fi net bi\u00e7imde bilinemezken, ara\u015ft\u0131rmac\u0131lar yan etkilerinin ve/veya ekstra etkilerinin neler olabilece\u011finin kesin \u015fekilde tespit edilebilmesi i\u00e7in daha fazla tekrar ve yeni ara\u015ft\u0131rmalar gerekti\u011fini \u00f6ne s\u00fcr\u00fcyor. T\u00fcm bunlar\u0131n yan\u0131 s\u0131ra uzman kontrol\u00fc ile yap\u0131lan klinik ve laboratuvar uygulamalar\u0131 d\u0131\u015f\u0131nda beyni uyaracak her \u015fiddetteki elektrik ak\u0131m\u0131n\u0131n g\u00fcvenli olmad\u0131\u011f\u0131 ve tehlikeli olabilece\u011fi hat\u0131rlat\u0131l\u0131yor. Kaynak :\u00a0Adam E. Green, Katherine A. Spiegel, Evan J. Giangrande, Adam B. Weinberger, Natalie M. Gallagher, Peter E. Turkeltaub. Thinking Cap Plus Thinking Zap: tDCS of Frontopolar Cortex Improves Creative Analogical Reasoning and Facilitates Conscious Augmentation of State Creativity in Verb Generation. Cerebral Cortex, 2016; bhw080 DOI: 10.1093/cercor/bhw080", "tags": ["beyin", "yarat\u0131c\u0131l\u0131k"]},
{"source": "bilimfili.com", "url": "https://bilimfili.com/okul-baslama-saatleri-ogrencilerin-saglik-ve-ogrenmelerine-zarar-veriyor/", "category": "egitim", "date": "5 Eyl\u00fcl 2015", "title": "Okul Ba\u015flama Saatleri \u00d6\u011frencilerin Sa\u011fl\u0131k ve \u00d6\u011frenmelerine Zarar Veriyor !", "content": "University of Oxford, Harvard Medical School ve University of Nevada\u2019dan ara\u015ft\u0131rmac\u0131lar\u0131n y\u00fcr\u00fctt\u00fc\u011f\u00fc bir \u00e7al\u0131\u015fma; mevcut okul ve \u00fcniversite ba\u015flama saatlerinin \u00f6\u011frencilerin sa\u011fl\u0131klar\u0131 ve \u00f6\u011frenmeleri \u00fczerinde olumsuz etki olu\u015fturdu\u011fu bulgusuna ula\u015ft\u0131. Son yap\u0131lan uyku ara\u015ft\u0131rmalar\u0131na dayanarak, ara\u015ft\u0131rmac\u0131lar \u00f6\u011frencilerin okula ba\u015flama saatlerinin; 10 ya\u015f\u0131ndaki \u00e7ocuklar i\u00e7in 08.30 ya da daha ge\u00e7, 16 ya\u015f\u0131ndakiler i\u00e7in 10.00 ya da daha ge\u00e7 ve 18 ya\u015f\u0131ndakiler i\u00e7in 11.00 ya da daha ge\u00e7 olmas\u0131 gerekti\u011fi sonucuna ula\u015ft\u0131lar. Bu ba\u015flang\u0131\u00e7 zamanlar\u0131 \u00f6\u011frencileri; sa\u011fl\u0131k problemleri ve yetersiz \u00f6\u011frenme ile ba\u011flant\u0131l\u0131 olan kronik uyku eksikli\u011fi ve k\u0131sa uyku s\u00fcrelerinden korunmu\u015f olacakt\u0131r. Bulgular biyolojik saat olarak bilinen sirkadiyen ritimlerinin daha derinlemesine bir kavray\u0131\u015f\u0131n\u0131 ve her 24 saatte bu g\u00fcnl\u00fck d\u00f6ng\u00fcn\u00fcn d\u00fczenlenmesinden sorumlu genleri kendine temel ediniyor. Ergenlik d\u00f6neminde, kal\u0131tsal sirkadiyen ritimleri ve tipik i\u015f g\u00fcnleri aras\u0131nda bir uyumsuzluk meydana geliyor. Sirkadiyen ritimleri, bizim \u00e7al\u0131\u015fmam\u0131z ve konsantrasyonumuz i\u00e7in en uygun saatleri belirler ve ergenlik d\u00f6neminde bu saatler 3 saat \u00f6telenir. Uyku paternlerindeki bu genetik de\u011fi\u015fimler, sa\u011fl\u0131k ve \u00f6\u011frenmeyi optimize eden ba\u015flang\u0131\u00e7 zamanlar\u0131n\u0131 belirlemekte kullan\u0131lm\u0131\u015ft\u0131r. Ara\u015ft\u0131rma Referans\u0131: Paul Kelley, Steven W. Lockley, Russell G. Foster, Jonathan Kelley.Synchronizing education to adolescent biology: \u2018let teens sleep, start school later\u2019. Learning, Media and Technology, 2014; 40 (2): 210 DOI: 10.1080/17439884.2014.942666", "tags": ["\u00e7ocuklar (pedagoji & pediatri)", "okul"]},
{"source": "bilimfili.com", "url": "https://bilimfili.com/babilli-gokbilimciler-jupiter-izlerken-geometri-kullandi/", "category": "egitim", "date": "29 Ocak 2016", "title": "Babilli G\u00f6kbilimciler J\u00fcpiter\u2019i \u0130zlerken Geometri Kulland\u0131", "content": "Babil tabletlerindeki i\u015faret ve simgelerin yeniden yap\u0131lan analizi ile milattan \u00f6nce d\u00f6rd\u00fcnc\u00fc ve birinci y\u00fczy\u0131llarda inceleme yapan g\u00f6kbilimcilerin J\u00fcpiter\u2019in hareketlerini \u00f6l\u00e7ebilmek i\u00e7in geometri kulland\u0131\u011f\u0131 ortaya \u00e7\u0131kt\u0131. Tarih\u00e7ilerin varsay\u0131mlar\u0131na g\u00f6re 14. y\u00fczy\u0131l Avrupa\u2019s\u0131nda ilk \u00f6rnekleri g\u00f6r\u00fclen bu i\u015flemin, bilinen tarih i\u00e7inde kavramsal bir s\u0131\u00e7ramaya i\u015faret etti\u011fi d\u00fc\u015f\u00fcn\u00fcl\u00fcyor. Bu ke\u015fif Berlin\u2019deki Humboldt University\u2019de bilim tarih\u00e7isi olan Mathieu Ossendrijver\u2019e ait. Kendisi tarih \u00f6ncesi \u00e7ivi yaz\u0131s\u0131 ile kal\u0131n hatl\u0131 i\u015faretlemeleri ve yaz\u0131lamalar\u0131 bar\u0131nd\u0131ran be\u015f adet kil tableti \u00e7evirmi\u015f ve yorumlam\u0131\u015ft\u0131. Tabletler 19. y\u00fczy\u0131l\u0131n sonlar\u0131nda ger\u00e7ekle\u015fen kaz\u0131larda ke\u015ffedilmi\u015fti Londra\u2019da bulunan British Museum\u2019da korunuyordu. Milattan \u00f6nce yedinci y\u00fczy\u0131ldan itibaren, Babil\u2019deki \u2013 Mezopotamya i\u00e7erisinde bug\u00fcnk\u00fc Irak topraklar\u0131n\u0131n bulundu\u011fu b\u00f6lgenin \u00e7o\u011funlu\u011funu i\u00e7ine alan bir devlet- astronomlar, \u00e7o\u011funun ara\u015ft\u0131rma ilham\u0131 astroloji olan detayl\u0131 g\u00f6zlemleri y\u00f6netebilmeye ve uygulayabilmeye ba\u015flad\u0131lar. Daha \u00f6nceki \u00e7ivi yaz\u0131s\u0131 kay\u0131tlar\u0131nda da g\u00f6kbilimcilerin aritmetik metotlardan faydalanarak gezegenlerin konumlar\u0131n\u0131 tahmin ettiklerini g\u00f6steren veriler mevcut. Ossendrijver\u2019in ke\u015ffi ve \u00e7al\u0131\u015fmas\u0131 ise g\u00f6kbilimcilerin geometrik y\u00f6ntem ve d\u00fc\u015f\u00fcnmeyi san\u0131landan daha fazla kulland\u0131klar\u0131n\u0131 \u00f6ne s\u00fcr\u00fcyor. Tabletlerdeki yaz\u0131tlar, J\u00fcpiter\u2019\u0130n D\u00fcnya\u2019dan g\u00f6r\u00fcnen g\u00fcnl\u00fck h\u0131z\u0131n\u0131 -J\u00fcpiter kendi y\u00f6r\u00fcngesinde iken farkl\u0131 g\u00fcnlerde- \u00f6l\u00e7t\u00fcklerini g\u00f6steriyor. Daha sonra bu h\u0131z ve g\u00fcn kay\u0131tlar\u0131n\u0131 , J\u00fcpiter\u2019in bu zaman aral\u0131\u011f\u0131nda ne kadar mesafe yol alm\u0131\u015f oldu\u011funu hesaplamak i\u00e7in kullan\u0131yorlard\u0131. Bu hesaplama bi\u00e7imi, h\u0131z-zaman grafi\u011fi \u00e7izip, grafi\u011fin alt\u0131nda kalan alan\u0131 hesaplarken kulland\u0131\u011f\u0131m\u0131z geometrik nosyon ile ayn\u0131. Ossendrijver tabletlerden d\u00f6rd\u00fcn\u00fcn bu tip hesaplamalar\u0131 g\u00f6sterdi\u011fini ve do\u011fal olarak astronomi ile ili\u015fkili oldu\u011funu biliyordu. Ancak kendisi 2014 y\u0131l\u0131nda be\u015finci tableti de bulup \u00e7evirene kadar ger\u00e7ekte tam olarak ne oldu\u011fundan emin de\u011fildi. Bu tablette bir dizi talimat ile J\u00fcpiter\u2019in hareketlerinin geometrik prensiplerle nas\u0131l hesaplanaca\u011f\u0131 -yani di\u011fer tabletlerde uygulanan prosed\u00fcrler- anlat\u0131l\u0131yordu. Babilli\u2019ler geometrik \u015fekil, fig\u00fcr ve grafikleri bug\u00fcn anlad\u0131\u011f\u0131m\u0131z anlam\u0131yla kullanmam\u0131\u015f olsa da, en az\u0131ndan ayn\u0131 metodu bir bi\u00e7imde y\u00fczy\u0131llarca \u00f6nce kulland\u0131klar\u0131n\u0131 g\u00fcvenle belirtebiliriz. Bu noktada Babilli\u2019ler i\u00e7in, astronomide geometrik y\u00f6ntemlerden s\u0131kl\u0131kla yararlanm\u0131\u015f ve gezegenlerin y\u00f6r\u00fcngelerde dola\u015ft\u0131\u011f\u0131n\u0131 g\u00f6stermi\u015f olan antik Yunanl\u0131\u2019lardan daha sofistike olduklar\u0131n\u0131 da s\u00f6yleyebiliriz. \u00c7\u00fcnk\u00fc antik Yunan\u2019da dahi burada be\u015finci tablette ke\u015ffedilenlere benzer; h\u0131z, zaman ve yolu birbirine ba\u011flayan abstrakt bir yap\u0131 ve talimatlar bulunamad\u0131. University of Vienna\u2019da Babil astronomisi konusunda uzmanla\u015fm\u0131\u015f olan Hermann Hunger, bu \u00e7al\u0131\u015fman\u0131n yeni bir ke\u015fif niteli\u011fi ta\u015f\u0131d\u0131\u011f\u0131n\u0131 belirtiyor ancak hem Hunger hem de Ossendrijver Babil\u2019li matematik\u00e7ilerin de geometri ile \u00e7ok yak\u0131ndan ili\u015fkili oldu\u011funu, geometriye ba\u015fvurdu\u011funu bu ba\u011flamda g\u00f6kbilimcilerin de ayn\u0131 b\u00f6lgede geometriye dayanmas\u0131n\u0131n ve ba\u015fvurmas\u0131n\u0131n \u00e7ok da \u015fa\u015f\u0131rt\u0131c\u0131 olmad\u0131\u011f\u0131n\u0131 s\u00f6yl\u00fcyor. Hunger\u2019a g\u00f6re : \u201d Bu bulgular \u00fcst d\u00fczey ve sofistike bir geometrik d\u00fc\u015f\u00fcnce bi\u00e7imine ve de alg\u0131s\u0131na i\u015faret etmiyor. Ancak bu daha \u00e7ok yeni bir bilimsel soruna veya merak konusuna geleneksel Babil geometrik d\u00fc\u015f\u00fcncesinin uygulanabilmesi yetene\u011fini g\u00f6steriyor. \u201d Roskilde University (Danimarka) bilim tarih\u00e7isi Jens H\u00f8yrup ise bu ke\u015fifte belirtilenlerin Babil astronomisinde geometrik fikirler kullan\u0131ld\u0131\u011f\u0131na dair ilk ipucu olmayabilece\u011fini belirtiyor. Babil\u2019de belirli ay konfig\u00fcrasyonlar\u0131 ve ay\u0131n konumuna dair \u00e7al\u0131\u015fmalar\u0131n arkas\u0131nda da fenomenin geometrik nosyonlar kullan\u0131larak a\u00e7\u0131kland\u0131\u011f\u0131na dair bulgular yer al\u0131yor. Kaynak :\u00a0Nature,\u00a0doi:10.1038/nature.2016.19261", "tags": ["bilim tarihi", "geometri", "gezegenler", "J\u00fcpiter", "matematiksel y\u00f6ntemler"]},
{"source": "bilimfili.com", "url": "https://bilimfili.com/evrim-teorisine-dair-mitler-6-evrim-bilimsel-degildir-cunku-test-edilemez-ya-da-yanlislanamaz/", "category": "egitim", "date": "16 Nisan 2016", "title": "Evrim Teorisine Dair Mitler-6: \u201cEvrim Bilimsel De\u011fildir \u00c7\u00fcnk\u00fc Test Edilemez Ya Da Yanl\u0131\u015flanamaz\u201d", "content": "M\u0130T: \u201cEvrim bilimsel de\u011fildir, \u00e7\u00fcnk\u00fc test edilemez ya da yanl\u0131\u015flanamaz. Evrim Teorisi, g\u00f6zlemlenemeyen ve yeniden olu\u015fturulmas\u0131 m\u00fcmk\u00fcn olmayan olaylara dair iddialar ileri s\u00fcrer.\u201d Bilimselmi\u015f gibi g\u00f6z\u00fcken bu \u00fcst\u00fc kapal\u0131 evrim kar\u015f\u0131tl\u0131\u011f\u0131, \u2013evrimsel\u2013 alan\u0131 en az iki geni\u015f par\u00e7aya ay\u0131ran \u00f6nemli bir ayr\u0131m\u0131 reddeder: Mikro evrim ve Makro evrim. Basit\u00e7e, mikro evrim; t\u00fcrlerin k\u00f6kenine dair, t\u00fcrle\u015fmeyi ba\u015flatabilecek de\u011fi\u015fimler olan t\u00fcr i\u00e7erisinde zamanla meydana gelen de\u011fi\u015fimlere bakar. Makro evrim ise t\u00fcr de\u011fi\u015fikli\u011fi seviyesi \u00fczerinde taksonomik gruplar\u0131n nas\u0131l yerle\u015fti\u011fi \u00fczerine \u00e7al\u0131\u015f\u0131r. Bu disiplin, \u00e7e\u015fitli organizmalar\u0131n nas\u0131l akraba olabileceklerine\u00a0dair fosil kay\u0131tlar\u0131ndan, DNA kar\u015f\u0131la\u015ft\u0131rmalar\u0131ndan ve yeniden dizilimlerden deliller sa\u011flar. Telif: evolution.berkeley.edu G\u00fcn\u00fcm\u00fczde art\u0131k yarad\u0131l\u0131\u015f\u00e7\u0131lar\u0131n bir\u00e7o\u011fu; mikro evrimin laboratuvar testleriyle desteklendi\u011fini kabul etmek zorunda kal\u0131yor (h\u00fccre \u00e7al\u0131\u015fmalar\u0131, bitkiler ve meyve sineklerine dair \u00e7al\u0131\u015fmalarda ya da Galapagos ispinozlar\u0131 aras\u0131ndaki gaga \u015feklinin evrimine dair \u00e7al\u0131\u015fmalarda oldu\u011fu gibi.) Do\u011fal se\u00e7ilim ve di\u011fer evrimsel mekanizmalar \u2013\u00f6rne\u011fin; kromozomal de\u011fi\u015fimler, simbiyoz ve hibritle\u015fme gibi\u2013 populasyonlar i\u00e7erisinde zamanla \u00e7ok derin de\u011fi\u015fimleri d\u00fcrt\u00fcleyebiliyor. Makro evrimsel \u00e7al\u0131\u015fman\u0131n tarihsel do\u011fas\u0131, direkt g\u00f6zlemden ziyade fosil kay\u0131tlar\u0131ndan \u00e7\u0131kar\u0131mlar yapmay\u0131 i\u00e7erir. Astronomi, jeoloji, arkeoloji ve evrimsel biyolojinin de i\u00e7erisinde bulundu\u011fu tarihsel bilimlerde, hipotezler; fiziksel delillerle uyumlu olup olmad\u0131\u011f\u0131n\u0131n ve gelecek ke\u015fiflere dair do\u011frulanabilir yarg\u0131lara neden olup olmad\u0131\u011f\u0131n\u0131n kontrol edilmesiyle hala test edilebilirler. \u00d6rne\u011fin; evrim, bilinen ilk insan atas\u0131 (yakla\u015f\u0131k 5 milyon y\u0131l \u00f6nce) ve modern insan\u0131n (yakla\u015f\u0131k 100.000 y\u0131l \u00f6nce)\u00a0anatomik g\u00f6r\u00fcn\u00fcm\u00fc aras\u0131nda daha az maymunsu \u00f6zelliklerin ve daha modern insan \u00f6zelliklerinin birbirini izledi\u011finin bulunabilece\u011fine\u00a0i\u015faret eder, nitekim fosil kay\u0131tlar\u0131 da bunu g\u00f6stermektedir. Fakat, Jurassic periyoddan (144 milyon y\u0131l \u00f6nce) elde edilen katmanlarda modern insan fosillerinin bulunamayaca\u011f\u0131n\u0131 ileri s\u00fcrer. Evrimsel biyoloji ise rutin olarak bundan daha rafine ve muhtemel yarg\u0131lar\u0131 olu\u015fturur ve ara\u015ft\u0131rmac\u0131lar da bu yarg\u0131lar\u0131 d\u00fczenli olarak teste tabi tutarlar. Ancak, evrim ba\u015fka bi\u00e7imlerde \u00e7\u00fcr\u00fct\u00fclebilir. E\u011fer, cans\u0131z bir maddeden elde edilen tek bir kompleks ya\u015fam formunun spontan bir nesline dair belgeler sa\u011flanabilirse ve sonras\u0131nda fosil kay\u0131tlar\u0131nda g\u00f6r\u00fclen en az birka\u00e7 canl\u0131n\u0131n bu \u015fekilde olu\u015fmu\u015f olabilece\u011fi g\u00f6sterilebilirse. Ya da s\u00fcper zeki uzayl\u0131lar g\u00f6r\u00fcn\u00fcr ve d\u00fcnyadaki ya\u015fama (ya da belirli t\u00fcrlerin olu\u015fumuna) dair kendilerinin sorumlu olduklar\u0131n\u0131 ileri s\u00fcrerlerse, i\u015fte o zaman evrimsel a\u00e7\u0131klama ku\u015fkular uyand\u0131rabilir. Fakat ne var ki; hen\u00fcz kimse b\u00f6yle bir a\u00e7\u0131klama \u00fcretmi\u015f de\u011fil. Ayr\u0131ca \u015funu da belirtmekte fayda var; bilimin tan\u0131ml\u0131 bir karakteristi\u011fi olan \u201cyanl\u0131\u015flanabilirlik\u201d ilkesi 1930larda bilim felsefesine katk\u0131lar\u0131yla bilinen felsefeci\u00a0Karl Popper taraf\u0131ndan ortaya at\u0131lm\u0131\u015ft\u0131r. Ve Popper\u2019\u0131n d\u00fc\u015f\u00fcncesine dair daha g\u00fcncel detayland\u0131rmalar, onun -\u00e7a\u011fa ve \u015fartlara g\u00f6re- g\u00f6rece dar olan ifadesini \u00e7ok daha geni\u015f bir \u00e7er\u00e7eveye ta\u015f\u0131m\u0131\u015ft\u0131r, \u00e7\u00fcnk\u00fc ilkel haliyle ele al\u0131nd\u0131\u011f\u0131nda bug\u00fcn tamamen bilimsel olan bir\u00e7ok bran\u015f saf d\u0131\u015f\u0131 kalm\u0131\u015f olurdu. Ba\u015fka bir mit ise; bilim insanlar\u0131n evrimin do\u011frulu\u011fundan \u015f\u00fcphe ettikleri yalan\u0131d\u0131r. Bu safsata belki bir ba\u015fka yaz\u0131n\u0131n da konusu olabilir, ancak k\u0131saca bu yaz\u0131 i\u00e7erisinde de de\u011finmi\u015f olal\u0131m. \u00d6ncelikle evrimin taraftar kaybetti\u011fine dair herhangi bir delil mevcut de\u011fil. Herhangi bir\u00a0peer-reviewedBir ara\u015ft\u0131rmac\u0131n\u0131n haz\u0131rlam\u0131\u015f oldu\u011fu \u00e7al\u0131\u015fman\u0131n ayn\u0131 alanda uzman di\u011fer ara\u015ft\u0131rmac\u0131lar taraf\u0131ndan de\u011ferlendirilmesi.peer-reviewed\u00a0\u00a0biyoloji dergisinden herhangi bir konuyu se\u00e7in, g\u00f6rece\u011finiz \u015feyi s\u00f6yleyelim; evrimsel \u00e7al\u0131\u015fmalar\u0131 destekleyen ve geni\u015fleten ya da evrimi temel bir konsept olarak sahiplenen bilimsel makaleler. Aksine, evrimi tart\u0131\u015fan ciddi bilimsel yay\u0131nlar neredeyse yoktur. 1990lar\u0131n ortalar\u0131nda University of Washington\u2019dan George W. Gilchrist temel literat\u00fcrdeki binlerce bilimsel dergiyi ara\u015ft\u0131rd\u0131 ve \u201cak\u0131ll\u0131 dizayna\u201d ya da \u201cyarad\u0131l\u0131\u015fa\u201d dair bilimsel makaleler arad\u0131. Y\u00fcz binlerce bilimsel makale aras\u0131nda Gilchrist\u2019in buldu\u011fu ise; hi\u00e7ti. 2000\u2019lerin ba\u015f\u0131nda ise, Southesastern Lousiana University\u2019den Barbara Forrest ve Case Western Reserve University\u2019den Lawrence M. Krauss taraf\u0131ndan ayn\u0131 konu \u00fczerine ba\u011f\u0131ms\u0131z olarak ara\u015ft\u0131rmalar yap\u0131ld\u0131 ve ancak sonu\u00e7 Gilchrist\u2019in bulgusundan farkl\u0131 de\u011fildi. Yarad\u0131l\u0131\u015f\u00e7\u0131lar, \u0131srarla yeni fikirlere a\u00e7\u0131k olmayan bir bilimsel \u00e7evrenin onlar\u0131n delillerini reddetti\u011fi yaygaras\u0131n\u0131 kopar\u0131yorlar. Oysa, Nature, Science ve di\u011fer y\u00f6n verici bilimsel dergilerin edit\u00f6rlerine g\u00f6re; yaln\u0131zca birka\u00e7 tane evrim kar\u015f\u0131t\u0131 el yazmas\u0131 sunulmu\u015f durumda. Baz\u0131 evrim kar\u015f\u0131t\u0131 makale yazar\u0131n\u0131n ciddi bilimsel dergilerde birka\u00e7 yaz\u0131s\u0131 yay\u0131nlanm\u0131\u015f o kadar. \u00d6te yandan bu yaz\u0131lar da, nadiren evrime direkt olarak sald\u0131r\u0131yor ya da yarad\u0131l\u0131\u015f\u00e7\u0131 arg\u00fcmanlarda ilerleme kaydediyor. En iyi yapt\u0131klar\u0131 \u015fey ise; hen\u00fcz \u00e7\u00f6z\u00fclememi\u015f ya da a\u00e7\u0131klamas\u0131 g\u00fc\u00e7 olan baz\u0131 belirli evrimsel sorunlar\u0131 belirtmek olmu\u015f (ki bunlar \u00fczerinde evrimsel biyologlar\u0131n herhangi bir bilimsel itilaf\u0131 dahi yok.) K\u0131sacas\u0131, yarad\u0131l\u0131\u015f\u00e7\u0131lar bilim d\u00fcnyas\u0131na kendilerini ciddiye ald\u0131rabilecek iyi bir sebep sunabilmi\u015f de\u011filler. Yaz\u0131m\u0131z\u0131 bilimin de\u011fil ancak mizah\u0131n konusu olabilecek mant\u0131k d\u0131\u015f\u0131 soruya dair k\u0131sa bir cevap ile bitirelim. \u201cE\u011fer insanlar maymundan evrimle\u015ftiyse, neden hala maymunlar var?\u201d \u015ea\u015f\u0131rt\u0131c\u0131 derecede yayg\u0131n olan bu mant\u0131k d\u0131\u015f\u0131 soru; esasen evrim hakk\u0131ndaki cahilli\u011fin seviyesini yans\u0131t\u0131yor. \u00d6ncelikle \u201csorudaki\u201d ilk hata \u015fu; evrim, insanlar\u0131n maymunlardan geldi\u011fini \u00f6\u011fretmiyor; evrim her iki t\u00fcr\u00fcn de ortak bir atadan geldi\u011fini belirtiyor. Yani maymunlar bizim atalar\u0131m\u0131z de\u011fil, kuzenlerimiz.", "tags": ["bilim", "evrim teorisine dair mitler"]},
{"source": "bilimfili.com", "url": "https://bilimfili.com/ebeveynlerin-iyi-egitim-edinimi-kiz-ogrencilerin-yuksekogrenim-sansini-oldukca-yukseltiyor/", "category": "egitim", "date": "7 May\u0131s 2016", "title": "Ebeveynlerin \u0130yi E\u011fitim Edinimi, K\u0131z \u00d6\u011frencilerin Y\u00fcksek\u00f6\u011frenim \u015eans\u0131n\u0131 Olduk\u00e7a Y\u00fckseltiyor", "content": "Bo\u011fazi\u00e7i \u00dcniversitesi Ekonomi B\u00f6l\u00fcm\u00fc \u00f6\u011fretim \u00fcyesi Orhan Torul\u2019un 1940-1985 tarihleri aras\u0131nda e\u011fitim hareketlili\u011fini konu alan ara\u015ft\u0131rmas\u0131n\u0131n bulgular\u0131na g\u00f6re; T\u00fcrkiye daha e\u011fitimli ve nesiller aras\u0131 e\u011fitim s\u00fcrerlili\u011finin daha d\u00fc\u015f\u00fck oldu\u011fu bir toplum olma yolunda ilerliyor. Torul\u2019a g\u00f6re; \u00f6zellikle son d\u00f6nemde k\u0131z \u00e7ocuklar\u0131n \u00fcniversiteye gitme \u015fanslar\u0131 y\u00fckseliyor. Fakat T\u00fcrkiye ortalama e\u011fitim ediniminde h\u00e2l\u00e2\u00a0AB standartlar\u0131n\u0131n gerisinde. Bo\u011fazi\u00e7i \u00dcniversitesi Ekonomi B\u00f6l\u00fcm\u00fc\u2019nden Yrd. Do\u00e7. Dr.\u00a0Orhan Torul,\u00a0Ekonomi B\u00f6l\u00fcm\u00fc Seminerleri kapsam\u0131nda, 29 Nisan tarihinde d\u00fczenlenen seminerde\u00a0\u201cIntergenerational Educational Mobility in Turkey\u201d\u00a0 ba\u015fl\u0131kl\u0131 ara\u015ft\u0131rmas\u0131ndan bulgular\u0131n\u0131 payla\u015ft\u0131. Doktora \u00f6\u011frencisi\u00a0O\u011fuz \u00d6ztunal\u0131\u00a0ile birlikte e\u011fitimde nesiller aras\u0131 hareketlilik \u00fczerine T\u00fcrkiye odakl\u0131 bir ara\u015ft\u0131rma y\u00fcr\u00fctmekte olan Orhan Torul makroekonomi ve politik ekonomi eksenli \u00e7al\u0131\u015fmalar\u0131 kapsam\u0131nda ekonomik e\u015fitsizlikleri ara\u015ft\u0131r\u0131yor. Bug\u00fcne dek pek \u00e7ok ara\u015ft\u0131rmac\u0131n\u0131n ekonomik e\u015fitsizliklerin sebebini anlamaya y\u00f6neldi\u011fini ve gelir e\u015fitsizli\u011fi, servet e\u015fitsizli\u011fi, \u00fccret e\u015fitsizli\u011fi gibi konularda pek \u00e7ok \u00e7al\u0131\u015fmalar yapt\u0131\u011f\u0131n\u0131 belirten Torul, \u00a0e\u011fitim e\u015fitsizli\u011fine dair akademik ara\u015ft\u0131rmalar\u0131n g\u00f6rece olarak daha az yap\u0131ld\u0131\u011f\u0131na dikkat \u00e7ekiyor. Orhan Torul ve O\u011fuz \u00d6ztunal\u0131 taraf\u0131ndan y\u00fcr\u00fct\u00fclmekte olan, \u201cIntergenerational Educational Mobility in Turkey\u201d ba\u015fl\u0131kl\u0131 ara\u015ft\u0131rma 1940-1985 y\u0131llar\u0131 aras\u0131nda T\u00fcrkiye\u2019de nesiller aras\u0131 e\u011fitim hareketlili\u011fine dair veriler ortaya koyuyor. T\u00dc\u0130K verileri baz al\u0131narak yap\u0131lmakta olan ara\u015ft\u0131rman\u0131n \u00e7arp\u0131c\u0131 sonu\u00e7lar\u0131ndan biri de T\u00fcrkiye\u2019de k\u0131z \u00e7ocuklar\u0131n\u0131n \u00fcniversite mezunu olma \u015fanslar\u0131n\u0131n ge\u00e7ti\u011fimiz son 10 y\u0131lda erkek \u00e7ocuklar\u0131na ula\u015f\u0131p \u00f6zellikle \u00fcniversite mezunu ebeveynlere sahip olduklar\u0131nda erkek \u00e7ocuklar\u0131 yakalamas\u0131. Orhan Torul s\u00f6z konusu ara\u015ft\u0131rmas\u0131\u00a0ve bug\u00fcne dek elde ettikleri bulgular\u00a0\u00fczerine Bo\u011fazi\u00e7i \u00dcniversitesi Kurumsal \u0130leti\u015fim Ofisi ile bir s\u00f6yle\u015fi ger\u00e7ekle\u015ftirdi. Ekonomik e\u015fitsizlikler \u00fczerine son y\u0131llarda pek \u00e7ok ara\u015ft\u0131rma yap\u0131lmakta, ancak bu ara\u015ft\u0131rmalar aras\u0131nda e\u011fitim alan\u0131nda yap\u0131lm\u0131\u015f \u00e7al\u0131\u015fmalar gerek say\u0131ca gerekse i\u00e7erek olarak olduk\u00e7a s\u0131n\u0131rl\u0131. Buradan hareketle, T\u00fcrkiye\u2019de \u00e7ocuklar\u0131n e\u011fitim ediniminde anne babalar\u0131n\u0131n e\u011fitim edinimlerinin ne kadar etkisi oldu\u011funu \u00f6\u011frenmeye \u00e7al\u0131\u015ft\u0131k. \u00d6rne\u011fin, anne baba \u00fcniversite mezunuysa \u00e7ocu\u011fun da \u00fcniversite mezunu olmas\u0131 olas\u0131l\u0131\u011f\u0131 nedir? Annesi lise mezunu, babas\u0131 ilk\u00f6\u011fretim mezunu bir \u00e7ocuk i\u00e7in bu olas\u0131l\u0131k nas\u0131ld\u0131r? Zaman i\u00e7inde bu sorular\u0131n yan\u0131tlar\u0131n\u0131n evrimlerine bakt\u0131k. Olduk\u00e7a ciddi farkl\u0131l\u0131klar oldu\u011funu g\u00f6rd\u00fck. Y\u00fcksek e\u011fitimli kesimle d\u00fc\u015f\u00fck e\u011fitimli kesimin e\u011fitim s\u00fcrerli\u011fi bamba\u015fka. \u00d6ncelikle T\u00fcrkiye\u2019de e\u011fitim edinim s\u00fcrerli\u011fi azalma e\u011filimde. Yani, toplumda herhangi birinin anne babas\u0131yla ayn\u0131 e\u011fitim d\u00fczeyinden gelme olas\u0131l\u0131\u011f\u0131 zaman i\u00e7erisinde ciddi oranda azalm\u0131\u015f. Bunun sebebi temelde T\u00fcrkiye\u2019de zaman i\u00e7erisinde ortalama e\u011fitim ediniminin artmas\u0131. \u00a0Bununla beraber ebeveyn kompozisyonunun da s\u00fcrerli\u011fin belirlenmesinde olduk\u00e7a \u00f6nemli oldu\u011funu g\u00f6rd\u00fck. Anne mi daha \u00e7ok e\u011fitim alm\u0131\u015f, baba m\u0131? \u00c7ocu\u011fun cinsiyeti ne? Bunlar da s\u00fcrerli\u011fe dair \u00f6nemli fakt\u00f6rler. 1950\u2019lerde do\u011fan k\u0131z \u00e7ocuklar\u0131 e\u011fitim konusunda \u00e7ok daha \u015fans\u0131zken, \u00f6zellikle ebeveynlerinin iyi e\u011fitimli oldu\u011fu durum ve kompozisyonlarda art\u0131k en az erkek \u00e7ocuklar\u0131 kadar \u015fansl\u0131lar. Ayr\u0131ca meslek edinimlerine de bakt\u0131k. Nesiller aras\u0131 mesleki s\u00fcrerli\u011fi ara\u015ft\u0131rd\u0131k. Bu \u00e7al\u0131\u015fmada T\u00fcrkiye\u2019de 1940-1985 aras\u0131nda do\u011fmu\u015f nesiller i\u00e7in e\u011fitim edinim olas\u0131l\u0131klar\u0131n\u0131n ebeveyn e\u011fitimine ne kadar ba\u011fl\u0131 oldu\u011funu ilk kez ortaya koymaya \u00e7al\u0131\u015ft\u0131k. K\u0131z \u00e7ocuklar\u0131n\u0131n e\u011fitim edinim \u015fanslar\u0131ndaki de\u011fi\u015fim ve ebeveynsel kompozisyonlar\u0131n etkileri bizi \u00f6zellikle etkiledi. Son d\u00f6nemde iyi e\u011fitimli ebeveynlerden gelen k\u0131z \u00e7ocuklar\u0131n\u0131n \u00fcniversiteye gitme olas\u0131l\u0131\u011f\u0131 erkek \u00e7ocuklar\u0131nkini yakalam\u0131\u015f, hatta baz\u0131 \u015fartlarda ge\u00e7mi\u015f durumda. 1970\u2019ler ve sonras\u0131nda do\u011fan nesillerde bu fark\u0131n kapan\u0131\u015f\u0131 net bir \u015fekilde g\u00f6r\u00fclebiliyor. Ebeveynlerin ikisinin de \u00fcniversite mezunu oldu\u011fu durumda \u00e7ocuklar\u0131n\u0131n \u00fcniversite mezunu olma olas\u0131l\u0131\u011f\u0131 %95\u2019ler d\u00fczeyinde. Bu rakam ebeveynler ilkokulu mezunuysa \u00e7ok daha d\u00fc\u015f\u00fck, yaln\u0131zca %10\u2019lar civar\u0131nda. Ebeveynlerden birisi bile \u00fcniversite mezunu de\u011filse, \u00f6rne\u011fin anne ilk\u00f6\u011fretim mezunu, baba \u00fcniversite mezunuysa bir \u00e7ocu\u011fun \u00fcniversiteye gitme olas\u0131l\u0131\u011f\u0131 %95\u2019lerden %50\u2019lere kadar d\u00fc\u015febiliyor. \u00d6rne\u011fin ebeveynlerin ikisinin de \u00fcniversite mezunu oldu\u011fu bir ailede, k\u0131z \u00e7ocu\u011fun \u00fcniversite mezunu olma olas\u0131l\u0131\u011f\u0131 1940\u2019larda %50-60 civar\u0131ndayken, son y\u0131llarda %90\u2019\u0131 a\u015fm\u0131\u015f durumda. Ebeveynler \u00fcniversite mezunuysa k\u0131z \u00e7ocu\u011funun ilk\u00f6\u011fretimden daha fazla okumama olas\u0131l\u0131\u011f\u0131 1940\u2019larda do\u011fan nesil i\u00e7in %15\u2019ken, \u015fimdi sadece %2. Anne lise, baba ilk\u00f6\u011fretim mezunuysa k\u0131z \u00e7ocu\u011funun \u00fcniversiteye gitme olas\u0131l\u0131\u011f\u0131 erkek \u00e7ocu\u011fundan daha y\u00fcksek. Tam tersi, annenin ilk\u00f6\u011fretim baban\u0131n lise mezunu oldu\u011fu durumda ise, erkek \u00e7ocu\u011funun \u00fcniversiteye gitme olas\u0131l\u0131\u011f\u0131 k\u0131z \u00e7ocu\u011fununkini ge\u00e7iyor. \u00c7ocu\u011fun cinsiyeti kadar ebeveynsel kompozisyon da \u00f6nemli, \u00a0anne baban\u0131n etkisinde \u00e7ocuk k\u0131z ise sonu\u00e7 farkl\u0131 erkekse farkl\u0131 oluyor. S\u00fcrerli\u011fin d\u00fc\u015fmesinde en b\u00fcy\u00fck etken T\u00fcrkiye\u2019de ortalama e\u011fitim ediniminin zaman i\u00e7inde \u00f6nemli \u00f6l\u00e7\u00fcde artmas\u0131. \u00dcniversitelerin \u00e7o\u011falmas\u0131, zorunlu e\u011fitimin de\u011fi\u015fmesi gibi pek \u00e7ok fakt\u00f6r var. E\u011fitim \u00f6zelinde yukar\u0131ya do\u011fru mobilitenin T\u00fcrkiye\u2019de ciddi anlamda artt\u0131\u011f\u0131n\u0131 g\u00f6r\u00fcyoruz. Maalesef AB\u2019nin olduk\u00e7a gerisindeyiz ortalama e\u011fitim ediniminde. T\u00fcrkiye i\u00e7in yapt\u0131\u011f\u0131m\u0131z \u00e7al\u0131\u015fman\u0131n daha s\u0131n\u0131rl\u0131 versiyonunu Avrupa i\u00e7in de yapmaya ba\u015flad\u0131k. T\u00fcrkiye\u2019ye dair bu \u00e7al\u0131\u015fmay\u0131 yapma motivasyonumuz asl\u0131nda T\u00fcrkiye\u2019nin da\u011f\u0131l\u0131msal meselelerde ve nesiller aras\u0131 s\u00fcrerlikte Avrupa \u00f6l\u00e7e\u011finde nerede oldu\u011funu belirlemekti. Avrupa ekonomilerinin pek \u00e7o\u011funda daha dura\u011fan bir da\u011f\u0131l\u0131m var. T\u00fcrkiye ise ge\u00e7irdi\u011fi radikal de\u011fi\u015fimin yan\u0131 s\u0131ra genelde G\u00fcney Avrupa \u00fclkelerine benziyor. Verilerimizi genelde T\u00dc\u0130K\u2019ten ald\u0131k. 2007 ve 2012\u2019de yap\u0131lm\u0131\u015f Yeti\u015fkin E\u011fitim Ara\u015ft\u0131rmas\u0131 anket veri setini kullan\u0131yoruz. Arad\u0131\u011f\u0131m\u0131z ba\u015fka de\u011fi\u015fkenleri bulmam\u0131za yard\u0131mc\u0131 olacak ba\u015fka bir veri seti ise \u00e7ocuklar\u0131n 14 ya\u015flar\u0131ndaki gelirlerine dair bilgi veren Gelir ve Ya\u015fam Ko\u015fullar\u0131 Ara\u015ft\u0131rmas\u0131 veri seti. T\u00fcrkiye\u2019de 14 ya\u015f kabaca ortaokulu bitirip liseye devam edilecek olan ya\u015fa tekab\u00fcl ediyor. \u00a0Zorunlu e\u011fitimin de o \u00e7a\u011flarda bitti\u011fini d\u00fc\u015f\u00fcn\u00fcrsek, anne baban\u0131n finansal durumunun e\u011fitime devam karar\u0131nda ne kadar etkili oldu\u011funu ara\u015ft\u0131rmak istiyoruz. Zira \u015fu ana kadarki bulgular\u0131m\u0131z farkl\u0131 y\u0131llarda do\u011fmu\u015f nesillerin 14 ya\u015flar\u0131ndayken kar\u015f\u0131la\u015ft\u0131klar\u0131 MEB harcamas\u0131ndaki art\u0131\u015f\u0131n, o neslin e\u011fitim edinme \u015fans\u0131n\u0131 artt\u0131rd\u0131\u011f\u0131n\u0131 g\u00f6rd\u00fck. F\u0131rsat e\u015fitli\u011fi ve sosyal mobilite T\u00fcrkiye\u2019de nas\u0131l \u00e7al\u0131\u015f\u0131yor anlamak istiyoruz. \u00a0Normalde e\u011fitimin finansal durumundan ba\u011f\u0131ms\u0131z olmas\u0131 politika yap\u0131c\u0131larca istenebilir. Bu durum f\u0131rsat e\u015fitli\u011fini \u00f6nemseyen pek \u00e7ok sosyal devlet i\u00e7in ge\u00e7erli bir \u00f6ncelik. Ebeveynlerin e\u011fitim ediniminin \u00e7ocu\u011fun e\u011fitimi \u00fczerinde bir keskin bir etkisi olmamas\u0131n\u0131 tercih ederiz, zira aksi \u00fclkedeki e\u015fitsizli\u011fi y\u00fckselten bir durum. Ebeveynlerin geliri ve \u00e7ocu\u011fun gelirleri aras\u0131ndaki korelasyon ne kadar y\u00fckselirse o \u00fclkenin makro bazda gelir e\u015fitsizli\u011fi de o kadar y\u00fckseliyor. Bu \u00e7al\u0131\u015fmada benzeri bir \u015fekilde \u00e7ocuklar\u0131n e\u011fitim edinimlerinin ebeveynlerinkiyle benze\u015fmesinin \u00a0makro bazda e\u011fitim e\u015fitsizli\u011fini artt\u0131rd\u0131\u011f\u0131n\u0131 g\u00f6zlemliyoruz. E\u015fitsizliklerin as\u0131l kaynaklar\u0131n\u0131 \u00f6\u011frenmek istiyorsak nesiller aras\u0131 s\u00fcrerlik kanallar\u0131n\u0131 anlamam\u0131z \u00f6nemli. Asl\u0131nda bu \u00e7al\u0131\u015fma sayesinde devletin de s\u00fcre\u00e7 i\u00e7erisindeki yapabileceklerini \u00f6\u011frenmeye \u00e7al\u0131\u015f\u0131yoruz. Devlet e\u011fer milli e\u011fitim harcamalar\u0131n\u0131 y\u00fcksek tutabilirse bu \u00f6zellikle ebeveynleri az e\u011fitim g\u00f6rm\u00fc\u015f \u00e7ocuklar\u0131n iyi e\u011fitim almas\u0131n\u0131 sa\u011flayabilir, bulgular\u0131m\u0131z bu y\u00f6nde. Bu \u00e7al\u0131\u015fmadaki \u00f6nceliklerimizden biri kontrol edebildi\u011fimiz vergi, kamu yat\u0131r\u0131mlar\u0131 ve MEB harcamalar\u0131 gibi de\u011fi\u015fkenlerin e\u011fitim edinimi olas\u0131l\u0131klar\u0131ndaki etkisini anlamak ve f\u0131rsat e\u015fitli\u011fini artt\u0131rmak i\u00e7in \u00e7\u00f6z\u00fcmler d\u00fc\u015f\u00fcnecek birikim olu\u015fturmak. T\u00fcrkiye\u2019nin \u00f6n\u00fcm\u00fczdeki 50 sene i\u00e7erisindeki e\u011fitim da\u011f\u0131l\u0131m\u0131n\u0131 \u00f6ng\u00f6rmeye \u00e7al\u0131\u015f\u0131yoruz. \u00a0Bu zaman zarf\u0131nda T\u00fcrkiye\u2019de \u00fcniversite mezunu olma olas\u0131l\u0131\u011f\u0131n\u0131n %50\u2019lere ula\u015fmas\u0131n\u0131 bekliyoruz. Bu i\u00e7erik Bo\u011fazi\u00e7i \u00dcniversitesi Kurumsal \u0130leti\u015fim Ofisinden sa\u011flanm\u0131\u015ft\u0131r. \u0130\u00e7erik \u00fczerinde k\u0131saltmalar ve de\u011fi\u015fiklikler yap\u0131lm\u0131\u015ft\u0131r.", "tags": ["aile", "Bo\u011fazi\u00e7i \u00dcniversitesi", "\u00e7ocuklar (pedagoji & pediatri)"]},
{"source": "bilimfili.com", "url": "https://bilimfili.com/michael-w-apple-turkiyenin-egitim-sistemini-degerlendirdi/", "category": "egitim", "date": "11 May\u0131s 2016", "title": "Michael W. Apple, T\u00fcrkiye\u2019nin E\u011fitim Sistemini De\u011ferlendirdi", "content": "\u2018\u2019Sa\u011fl\u0131kl\u0131 toplumlar\u0131n temelleri do\u011fru e\u011fitim ile at\u0131l\u0131r.\u2019\u2019 E\u011fitimin \u00f6nemine vurgu yap\u0131lan bu ve benzeri c\u00fcmleler her g\u00fcn y\u00fczlerce kez sarf ediliyor. Ayr\u0131ca bir\u00e7ok insan da e\u011fitimin toplumu \u015fekillendirmenin belki de en ba\u015far\u0131l\u0131 ve kolay yolu oldu\u011funun da bilincinde. Fakat acaba \u00fclkemizdeki e\u011fitim sistemi, nas\u0131l bir toplum yarat\u0131yor? Radikal ele\u015ftirel e\u011fitim alan\u0131nda ilerici kimli\u011fiyle \u00f6ne \u00e7\u0131km\u0131\u015f ayd\u0131nlardan birisi olan ve Bo\u011fazi\u00e7i \u00dcniversitesi akademisyenlerinden Fatma G\u00f6k\u2019\u00fcn \u201d20. Y\u00fczy\u0131l\u0131n yeti\u015ftirdi\u011fi en \u00f6nemli e\u011fitimcilerden birisi,\u201d olarak tan\u0131mlad\u0131\u011f\u0131 Michael W. Apple, \u00a0Bo\u011fazi\u00e7i \u00dcniversitesi E\u011fitim Politikalar\u0131 Uygulama ve Ara\u015ft\u0131rma Merkezinin d\u00fczenledi\u011fi konferansta g\u00fcn\u00fcm\u00fcz e\u011fitim sistemlerini\u00a0de\u011ferlendirdi. Apple\u2019\u0131n konu\u015fmas\u0131n\u0131n hemen ba\u015f\u0131nda kulland\u0131\u011f\u0131 c\u00fcmleler, e\u011fitimin \u015fu anda hangi noktada oldu\u011funu asl\u0131nda \u00f6zetler gibiydi. Apple\u2019a g\u00f6re; e\u011fitim insanlar\u0131n hayat\u0131n\u0131 riske atmaya ba\u015flad\u0131. Apple\u2019a g\u00f6re; e\u011fitim siyasi bir etkidir. Sadece teknik becerilerle tan\u0131mlanamaz. Ayr\u0131ca e\u011fitimi ve toplumdaki etkisini iyi anlamak istiyorsak, ili\u015fkisel analizler yapmay\u0131 da bilmeliyiz. \u00d6rne\u011fin; \u015fu anda bu yaz\u0131y\u0131 okurken kulland\u0131\u011f\u0131n\u0131z cihaz\u0131n harcad\u0131\u011f\u0131 elektrik y\u00fcksek bir ihtimalle k\u00f6m\u00fcr santrallerinden elde ediliyor. K\u00f6m\u00fcr santrallerinin \u00e7evreyi kirletmesinin yan\u0131nda her y\u0131l k\u00f6m\u00fcr santrallerinde \u00e7al\u0131\u015fan binlerce i\u015f\u00e7i hayat\u0131n\u0131 kaybediyor. Yani asl\u0131nda elektrik kullan\u0131m\u0131n\u0131n ili\u015fkisel analizini yapt\u0131\u011f\u0131m\u0131zda \u00e7ok farkl\u0131 noktalarla ba\u011flant\u0131l\u0131 oldu\u011funu da g\u00f6rebiliyoruz. Fakat \u00f6zellikle e\u011fitim alan\u0131na geldi\u011fimizde, ili\u015fkisel ger\u00e7eklerden ka\u00e7\u0131yoruz. \u00c7\u00fcnk\u00fc ger\u00e7ekler belki de bize mental olarak zarar veriyor. Apple, bu soruyu d\u00fcnyan\u0131n en sa\u00e7ma sorusu olarak de\u011ferlendiriyor. \u00c7\u00fcnk\u00fc Apple\u2019a g\u00f6re zaten bu sorunun cevab\u0131 binlerce kez verildi. Yak\u0131n tarihte toplumlar\u0131 d\u00f6n\u00fc\u015ft\u00fcren etmenleri sayd\u0131\u011f\u0131n\u0131zda belki de ilk \u00fc\u00e7\u00fc okul, kilise ve cami alacakt\u0131r. Yani burada merak edilen nokta, e\u011fitimin toplumu hangi y\u00f6nde de\u011fi\u015ftirdi\u011fi olmal\u0131. Apple\u2019a g\u00f6re; neoliberal e\u011fitim politikalar\u0131, e\u011fitimi s\u00fcrekli geriye do\u011fru g\u00f6t\u00fcr\u00fcyor. \u00dclkemizdeki e\u011fitim politikalar\u0131n\u0131n bu eksende oldu\u011fu d\u00fc\u015f\u00fcn\u00fcl\u00fcrse, bu tespitin biraz daha detayland\u0131r\u0131lmas\u0131na ihtiyac\u0131m\u0131z var. Neoliberal e\u011fitim sisteminde, sorumluluklar genellikle \u00f6zel sekt\u00f6re aittir. Ayr\u0131ca \u00f6\u011fretmenler de hep bir yar\u0131\u015f i\u00e7erisindedir. \u00c7\u00fcnk\u00fc neoliberal politikalarla \u015fekillenmi\u015f e\u011fitim sisteminde ba\u015far\u0131 test sonu\u00e7lar\u0131na g\u00f6re de\u011ferlendirilir. Bu y\u00fczden \u00f6\u011fretmenler \u00f6\u011frencilerini sanat ve bilim a\u00e7\u0131s\u0131ndan donan\u0131ml\u0131 hale getirmekten\u00a0\u00e7ok, \u00f6\u011frencilierinin test sonu\u00e7lar\u0131n\u0131 y\u00fckseltmeye \u00e7al\u0131\u015f\u0131rlar. T\u00fcrkiye\u2019de e\u011fitimde tam olarak \u00f6zel sekt\u00f6r hakimiyeti olmasa da, kamunun b\u00fct\u00fcn sorumlulu\u011funun yava\u015f yava\u015f \u00f6zel sekt\u00f6re ge\u00e7ti\u011fi s\u00f6ylenebilir. Art\u0131k \u00fclkemizde de hangi okulun daha iyi oldu\u011funun de\u011ferlendirmesi yap\u0131l\u0131rken, genellikle s\u0131navlardaki ba\u015far\u0131lar\u0131 g\u00f6z \u00f6n\u00fcne al\u0131nmaya ba\u015fland\u0131.\n\nS\u0131navlar \u00fczerinden \u015fekillenen bir e\u011fitim sisteminde, herkes ayn\u0131 s\u0131navlar \u00fczerinden de\u011ferlendirilir. Ba\u015far\u0131 tan\u0131m\u0131 spesifik olarak s\u0131navlar \u00fczerinden yap\u0131ld\u0131\u011f\u0131 i\u00e7in de, \u00f6\u011frencilerin yaln\u0131zca istenilen y\u00f6nde bilgi sahibi olmalar\u0131 gerekir. Burada bir sorunun daha cevab\u0131n\u0131 aramal\u0131y\u0131z. Acaba e\u011fitim neden bu y\u00f6nde ilerliyor olabilir? \u00c7\u00fcnk\u00fc daha \u00f6nce de bahsetti\u011fimiz gibi, e\u011fitim toplumu \u015fekillendirmenin en kolay yoludur. Neoliberal d\u00fc\u015f\u00fcnce i\u00e7in tek tip toplum ayn\u0131 zamanda kolay y\u00f6netilen toplum demektir. Ayr\u0131ca paran\u0131n hakim oldu\u011fu e\u011fitim sisteminde, yaln\u0131zca istenilen s\u0131n\u0131f\u0131n istenilen e\u011fitimi almas\u0131 sa\u011flanabilir. Tabii ki, tahmin edebilece\u011finiz gibi b\u00f6yle bir ortamda da az\u0131nl\u0131klar ve yoksullar ellerindeki e\u011fitimle yetinmek durumunda kalacakt\u0131r. \u00c7\u00fcnk\u00fc\u00a0toplum okulun bir par\u00e7as\u0131d\u0131r. \u00c7ocuklar\u0131 okullara giden ebeveynler de okullar\u0131n \u00fccretsiz birer \u00e7al\u0131\u015fan\u0131 gibidirler. Aileden al\u0131nan e\u011fitimin yan\u0131nda okuldan al\u0131nan e\u011fitimle, bir toplum rahatl\u0131kla \u015fekle sokulabilir. Apple\u2019a g\u00f6re; T\u00fcrkiye\u2019de de toplumun bu e\u011fitim sistemiyle sokulmak istenildi\u011fi \u015fekli toplumun haf\u0131zas\u0131nda olanlara ve olmayanlara bakarak de\u011ferlendirmek m\u00fcmk\u00fcn. Yani toplumun haf\u0131zas\u0131ndan silinen ve toplumun haf\u0131zas\u0131na kaz\u0131nan olaylar, e\u011fitimin toplumu hangi y\u00f6ne do\u011fru g\u00f6t\u00fcrd\u00fc\u011f\u00fcn\u00fcn belirteci olabilir. Apple\u2019\u0131n belirtti\u011fine g\u00f6re; ilk olarak olumsuz bile olsa ger\u00e7ekleri s\u00f6ylemek olduk\u00e7a \u00f6nemli. E\u011fitimi d\u00f6n\u00fc\u015ft\u00fcrmek de burada ba\u015flar. Ayr\u0131ca \u015fimdiki e\u011fitim sisteminde bireysellik \u00f6n plana \u00e7\u0131kart\u0131l\u0131p toplum i\u00e7in \u00e7al\u0131\u015fan de\u011fil kendilerini kurtarmak i\u00e7in \u00e7al\u0131\u015fan bireylerin yeti\u015ftirildi\u011fi d\u00fc\u015f\u00fcn\u00fcl\u00fcrse, gelenekleri ve kolektif bilinci canl\u0131 tutmak ikinci ad\u0131m olmal\u0131d\u0131r. Michael W. Apple\u2019\u0131n Bo\u011fazi\u00e7i \u00dcniversitesi\u2019nde kat\u0131ld\u0131\u011f\u0131 konferanstan derlenmi\u015ftir.", "tags": ["bilim", "devlet"]},
{"source": "bilimfili.com", "url": "https://bilimfili.com/okullarin-fiziksel-kosullari-ogrencileri-basarisizliga-itiyor/", "category": "egitim", "date": "24 Temmuz 2016", "title": "Okullar\u0131n Fiziksel Ko\u015fullar\u0131, \u00d6\u011frencileri Ba\u015far\u0131s\u0131zl\u0131\u011fa \u0130tiyor", "content": "Sosyal bilimciler, fiziksel olarak dezavantaj\u0131 olan okullarda okuyan \u00f6\u011frencilerin iyi korunmu\u015f okullardaki \u00f6\u011frencilere k\u0131yasla daha fazla dersi ka\u00e7\u0131rd\u0131\u011f\u0131n\u0131 ve daha d\u00fc\u015f\u00fck s\u0131nav sonu\u00e7lar\u0131 ald\u0131klar\u0131n\u0131 y\u0131llard\u0131r biliyorlard\u0131. Fakat bu durumun tam olarak neden kaynakland\u0131\u011f\u0131 belirlenememi\u015fti. Cornell University\u2019den \u00e7evresel psikolog\u00a0Lorraine Maxwell, bu durumun sebebini bulmu\u015f olabilir. Maxwell yapt\u0131\u011f\u0131 \u00e7al\u0131\u015fma kapsam\u0131nda, Amerika New York\u2019da bulunan 230\u2019dan fazla devlet okulunu inceledi. Environmental Psychology dergisinde yay\u0131mlanan ara\u015ft\u0131rman\u0131n bulgular\u0131na g\u00f6re; b\u00fct\u00fcn devlet okullar\u0131nda asl\u0131nda benzer sorunlar vard\u0131. Tuvaletleri ak\u0131yordu, kantinleri kokuyordu, mobilyalar\u0131 k\u0131r\u0131kt\u0131 ve s\u0131n\u0131f ko\u015fullar\u0131 olduk\u00e7a yetersizdi. Maxwell\u2019e g\u00f6re; b\u00fct\u00fcn bu etkenlerin \u00f6\u011frencilerde yaratt\u0131\u011f\u0131 olumsuz duygular, fazla devams\u0131zl\u0131k yapmalar\u0131na sebep oluyor. Tabii ki fazla devams\u0131zl\u0131k yapan \u00f6\u011frencilerin s\u0131nav sonu\u00e7lar\u0131 ve akademik ba\u015far\u0131lar\u0131 d\u00fc\u015f\u00fcyor. Maxwell\u2019e g\u00f6re; iyi durumlardaki ve \u00f6\u011frencileri bir nevi okula gelmeye te\u015fvik eden okul binalar\u0131, \u00f6\u011frencilerin kendileriyle ilgilenildi\u011fi ve okulda pozitif bir ortam oldu\u011fu hissiyat\u0131 uyand\u0131r\u0131p \u00f6\u011frencilerin okula daha fazla gelmesine sebep oluyor. Maxwell\u2019in bulgular\u0131na g\u00f6re, fiziksel ko\u015fullar\u0131 k\u00f6t\u00fc olan okullar ve bunun sonucunda ortaya \u00e7\u0131kan olumsuz okul iklimi alg\u0131s\u0131, k\u00f6t\u00fc akademik performans\u0131n %70\u2019inden sorumlu. Maxwell ayr\u0131ca \u00f6\u011frencilerin sosyo-ekonomik durumlar\u0131n\u0131 ve etnik kimliklerini de inceledi. Fakat her ne kadar bu durumlar\u0131n \u00f6\u011frencilerin ba\u015far\u0131s\u0131zl\u0131\u011f\u0131na etkisi olsa da, en b\u00fcy\u00fck katk\u0131y\u0131 okulun fiziksel ko\u015fullar\u0131 yap\u0131yor. Maxwell, kamu binalar\u0131 aras\u0131nda da kar\u015f\u0131la\u015ft\u0131rma yap\u0131yor. \u00d6rne\u011fin bir devlet dairesini d\u00fc\u015f\u00fcnd\u00fc\u011f\u00fcn\u00fczde, orada \u00e7al\u0131\u015fan insanlar\u0131n ve oraya i\u015fleri i\u00e7in gelecek vatanda\u015flar\u0131n kendilerini ve devleti \u00f6nemli g\u00f6rmeleri i\u00e7in bu binalar olduk\u00e7a bak\u0131ml\u0131d\u0131r. Tuvaletleri ta\u015fm\u0131\u015f, mobilyalar\u0131 k\u0131r\u0131k bir ba\u015fbakanl\u0131k ofisi, d\u00fcnyan\u0131n belki de hi\u00e7bir yerinde yoktur. Fakat i\u015fler e\u011fitim g\u00f6rd\u00fc\u011f\u00fcm\u00fcz binalara gelince biraz de\u011fi\u015fiyor. Nas\u0131l ki bak\u0131ml\u0131 binalar insanlar\u0131n kendilerini \u00f6zel ve de\u011ferli hissetmelerini sa\u011fl\u0131yorsa, ayn\u0131 \u015fekilde bak\u0131ms\u0131z ve k\u00f6t\u00fc durumdaki okul binalar\u0131 da \u00f6\u011frencilerin kendilerini de\u011fersiz hissetmelerini sa\u011fl\u0131yor. Bu durum hem okula devam konusunda \u00f6\u011frencilerin s\u0131k\u0131nt\u0131 ya\u015famalar\u0131n\u0131 hem de s\u0131nav ba\u015far\u0131lar\u0131n\u0131 etkiliyor. Maxwell\u2019e g\u00f6re; \u00f6zellikle sosyo-ekonomik durumlar\u0131 g\u00f6rece k\u00f6t\u00fc olan semtlerdeki okullar\u0131n binalar\u0131na dikkat etmek gerekiyor. \u00c7\u00fcnk\u00fc bu okullar\u0131n k\u00f6t\u00fc yap\u0131lar\u0131 ile \u00f6\u011frencilerin sosyo-ekonomik arka planlar\u0131 birle\u015ftirilince, ba\u015far\u0131s\u0131zl\u0131k ka\u00e7\u0131n\u0131lmaz oluyor. \u0130lgili Makale:\u00a0Lorraine E. Maxwell. School building condition, social climate, student attendance and academic achievement: A mediation model. Journal of Environmental Psychology, 2016; 46: 206 DOI: 10.1016/j.jenvp.2016.04.009 Kaynak: Susan Kelley,\u00a0Study unlocks why decrepit schools mean poor test scores, Cornell University, Retrieved from\u00a0http://news.cornell.edu/stories/2016/07/study-unlocks-why-decrepit-schools-mean-poor-test-scores Kapak Foto\u011fraf\u0131: Davut Ayd\u0131n-Van\u00a0da\u00a0bir\u00a0k\u00f6y\u00a0okulu", "tags": ["\u00e7ocuklar (pedagoji & pediatri)", "okul"]},
{"source": "bilimfili.com", "url": "https://bilimfili.com/erken-yuruyen-ve-erken-konusan-cocuklar-ustun-yetenekli-mi-olur/", "category": "egitim", "date": "18 Eyl\u00fcl 2016", "title": "Erken Y\u00fcr\u00fcyen ve Erken Konu\u015fan \u00c7ocuklar \u00dcst\u00fcn Yetenekli mi Olur?", "content": "Emeklemeden, y\u00fcr\u00fcmeye ve kelimeler s\u00f6ylemeye ge\u00e7i\u015f s\u00fcreci\u2026 Pek \u00e7ok ebeveyn, \u00e7ocuklar\u0131 i\u00e7in \u201ckilometre ta\u015f\u0131\u201d olan bu ge\u00e7i\u015fin tam olarak hangi ya\u015fta ger\u00e7ekle\u015fti\u011fini hat\u0131rlar. Hatta ebeveynler genellikle, bu \u201ct\u00f6reni\u201d, karde\u015flerin, kuzenlerin ya da bir akran\u0131nkiyle de k\u0131yaslar. Dahas\u0131 bu durum, ebeveyn rehber kitaplar\u0131nda, \u00e7ocuklar\u0131n hangi becerileri hangi ya\u015flarda geli\u015ftirmesi gerekti\u011fiyle de kar\u015f\u0131la\u015ft\u0131r\u0131l\u0131r. Baz\u0131 ebeveynler i\u00e7in bu durum \u00e7ocuklar\u0131n\u0131n hayata ba\u015flamas\u0131na dair bir rahatlama sa\u011flarken, baz\u0131lar\u0131nda da endi\u015fenin kayna\u011f\u0131 olur. Peki b\u00f6ylesi kilometre ta\u015flar\u0131 \u00e7ocu\u011fun potansiyeline dair bir i\u015faret sunar m\u0131? \u00d6rne\u011fin, erken konu\u015fan bir \u00e7ocuk, di\u011ferlerine k\u0131yasla \u00fcst\u00fcn yetenekli midir? Gelin delillere birlikte g\u00f6z atal\u0131m. Geli\u015fimsel bozukluklar \u00fczerine yap\u0131lan ara\u015ft\u0131rmalar, \u00e7ocuklar\u0131n motor ya da dil becerileri anlam\u0131ndaki kilometre ta\u015flar\u0131na ad\u0131m att\u0131klar\u0131 ya\u015f, sonraki ya\u015fam\u0131 i\u00e7in bir \u201ci\u015faret\u201d niteli\u011finde olabilir. Yap\u0131lan \u00e7al\u0131\u015fmalar, erken motor yetiler, sonradan gelen dil kabiliyeti1, \u00e7ocuklardaki sosyal bili\u015f ve otizm riski aras\u0131nda ba\u011flant\u0131lar saptad\u0131. Benzer \u015fekilde, hareketi ve koordinasyonu etkileyen geli\u015fimsel koordinasyon bozuklu\u011fu olan \u00e7ocuklar, erken motor becerileri geli\u015fiminde g\u00f6r\u00fclen gecikmelerden ay\u0131rt edilebilir. \u00d6te yandan dil bozukluklar\u0131 olan \u00e7ocuklar da erken ya\u015flardaki dil becerilerinden tan\u0131mlanabilir. Bu a\u00e7\u0131dan bak\u0131nca, kilometre ta\u015flar\u0131, \u00e7ocuklar\u0131n ilerleyen ya\u015flarda sahip olabilmesi muhtemel bozukluklar\u0131 erken takip anlam\u0131nda bir de\u011fer ortaya koyuyor. Ancak, b\u00f6ylesi kilometre ta\u015flar\u0131n\u0131n, normal olarak geli\u015fen \u00e7ocuklar\u0131n gelecek potansiyelleri hakk\u0131nda bilgi verip vermeyece\u011fi pek belirli de\u011fildir. Bildi\u011fimiz ise yeni becerilerin, kazan\u0131lan temel becerilerden geli\u015fti\u011fi y\u00f6n\u00fcndedir. Emekleme, \u00e7ocu\u011fun ba\u011f\u0131ms\u0131z bir bi\u00e7imde etraf\u0131 ke\u015ffetmesini m\u00fcmk\u00fcn k\u0131lar. Ya\u015fam\u0131n yeni bir avantaj\u0131na sahip olan y\u00fcr\u00fcyen \u00e7ocuklar ise sosyal etkile\u015fimini ve nesnelere eri\u015fimini art\u0131r\u0131r. Bu y\u00fczden de erken ya\u015fta bu motor beceriye\u00a0eri\u015fen \u00e7ocuklar\u0131n mevcut f\u0131rsatlardan daha fazla fayda elde edebilece\u011fi ve uzun vadede yeni beceriler geli\u015ftirebilece\u011fi beklentisi2\u00a0ortaya \u00e7\u0131kabilir. \u0130ngiliz \u00e7ocuklarla y\u00fcr\u00fct\u00fclen bir \u00e7al\u0131\u015fma3, 8 ya\u015f \u00e7ocuklar\u0131nda erken geli\u015fim ve bili\u015fsel beceriler aras\u0131ndaki ili\u015fkiye odakland\u0131. \u00c7ocuklar\u0131n bili\u015fsel becerileri, b\u00fcy\u00fck oranda okuma-anlama ve kelime hazinesi gibi okur-yazarl\u0131k tipi \u00f6l\u00e7eklerle ve bir adet s\u00f6zl\u00fc olmayan IQ \u00f6l\u00e7e\u011fiyle belirlendi. \u00d6te yandan, motor ve dil geli\u015fimi kilometre ta\u015flar\u0131 ise ebeveynlerin verdikleri bilgiler \u0131\u015f\u0131\u011f\u0131nda belirlenirken, bulgular erken ve sonraki geli\u015fim aras\u0131nda kesin olmayan bir ba\u011flant\u0131 oldu\u011funu ortaya koydu. (Burada ebeveynlerin verdi\u011fi bilgilerin tutarl\u0131l\u0131\u011f\u0131n\u0131n sorgulanabilir oldu\u011funu belirtelim.) Ancak, motor geli\u015fimde \u201cge\u00e7 olgunla\u015fanlar\u201d \u00f6rnekleme dahil edilmedi ve bahsedilen etki b\u00fcy\u00fck oranda azalt\u0131ld\u0131. Kalan \u00f6rneklemde, yaln\u0131zca erken konu\u015fma geli\u015fimi sonraki bili\u015fsel becerilerle ili\u015fkilendirildi ve var olan ili\u015fki b\u00f6ylelikle b\u00fcy\u00fck oranda zay\u0131flam\u0131\u015f oldu. Motor beceriler a\u00e7\u0131s\u0131ndan gelecek potansiyeli ta\u015f\u0131ma durumu s\u00f6z konusu oldu\u011funda, erken motor beceriler geli\u015ftirmi\u015f \u00e7ocuklar\u0131n, g\u00f6rece daha ge\u00e7 geli\u015ftirmi\u015f \u00e7ocuklardan ilerleyen ya\u015flarda daha iyi motor beceriler geli\u015ftirdiklerine dair kesin bir delilden s\u00f6z edilemedi4. Yine de motor becerilerin, \u00e7ocu\u011fun \u00e7evresini ke\u015ffetmesi ve \u00e7evresine uyum sa\u011flamas\u0131 f\u0131rsatlar\u0131n\u0131 sunmas\u0131 a\u00e7\u0131s\u0131ndan bili\u015fsel ve sonraki motor beceriler \u00fczerinde dolayl\u0131 bir etkisi olabilir. D\u00fcnya Sa\u011fl\u0131k \u00d6rg\u00fct\u00fc\u2019n\u00fcn k\u00fclt\u00fcrler aras\u0131 bir \u00e7al\u0131\u015fmas\u0131na5 dayanarak; \u00e7ocuklar\u0131n temel motor becerileri elde etmelerinin \u00f6nemli oranda farkl\u0131l\u0131k g\u00f6sterdi\u011fini belirtelim. \u00c7ocuklar yard\u0131m almadan 8 ila 18 ay aral\u0131\u011f\u0131ndaki herhangi bir zamanda y\u00fcr\u00fcmeye ba\u015flayabilirler ve bu da normal aral\u0131k olarak tan\u0131mlanabilir. Ebeveynler, \u00e7ocuklar\u0131n\u0131n becerileri g\u00f6sterme anlam\u0131nda ge\u00e7 kald\u0131klar\u0131na (late bloomer) dair endi\u015feye kap\u0131lsa da normal \u00e7ocuk geli\u015fimi s\u00fcrecinde, \u00e7ocuklar bu aray\u0131 kapatabilirler. Ara\u015ft\u0131rmalar, ge\u00e7 konu\u015fmaya ba\u015flayan \u00e7ocuklar\u0131n b\u00fcy\u00fck bir b\u00f6l\u00fcm\u00fcn\u00fcn okul \u00e7a\u011f\u0131na kadar dil bozukluklar\u0131n\u0131 \u00e7\u00f6zebildiklerini ortaya koyuyor. Erken konu\u015fma ve bili\u015fsel beceriler aras\u0131nda bir ili\u015fki olsa da yap\u0131lan ara\u015ft\u0131rmalar bu durumun \u00e7ocu\u011fun sonraki dil kabiliyetine dair g\u00fc\u00e7l\u00fc bir \u00f6ng\u00f6sterge olmad\u0131\u011f\u0131n\u0131 g\u00f6steriyor. Elbette ki ge\u00e7 konu\u015fan \u00e7ocuklar\u0131n \u00e7ok k\u00fc\u00e7\u00fck bir b\u00f6l\u00fcm\u00fc dil problemleri geli\u015ftirmeye devam edebilir ancak dil problemlerine dair ailesel ge\u00e7mi\u015f, kal\u0131c\u0131 problemlere dair daha g\u00fcvenilir bir tahmin sunar. \u00d6te yandan, ebeveynler, ka\u00e7\u0131n\u0131lmaz olarak \u00e7ocuklar\u0131n\u0131n geli\u015fimini belirli toplumsal normlara ve di\u011fer \u00e7ocuklara g\u00f6re k\u0131yaslayacaklar, fakat bu i\u015faretleri gelece\u011fe dair bir \u00f6ng\u00f6r\u00fc olarak kullanmamak gerekiyor. Erken kilometre ta\u015flar\u0131na dair kesin \u00e7\u0131kar\u0131mlarda bulunabilmek i\u00e7in, olduk\u00e7a geni\u015f bir \u00e7ocuk grubuyla do\u011fumdan itibaren bir takiple ve erken geli\u015fimdeki kilometre ta\u015flar\u0131n\u0131 belirleyerek ve bunlar\u0131n daha sonraki e\u011fitsel, davran\u0131\u015fsal ve sosyal \u00e7\u0131kt\u0131lar\u0131n\u0131 geni\u015f bir \u00f6l\u00e7ekle ele alan \u00e7al\u0131\u015fmalara ihtiyac\u0131m\u0131z var. Mevcut ara\u015ft\u0131rmalara dayanarak, b\u00fct\u00fcn ebeveynlerin b\u00f6ylesi \u00e7\u0131kar\u0131mlarda bulunmas\u0131n\u0131n sa\u011fl\u0131kl\u0131 olmad\u0131\u011f\u0131n\u0131 s\u00f6yleyebiliyoruz. Fakat daha fazla ara\u015ft\u0131rma ile daha sonras\u0131 i\u00e7in yard\u0131ma ya da deste\u011fe ihtiya\u00e7 duyabilecek \u00e7ocuklar\u0131n belirlenmesi a\u00e7\u0131s\u0131ndan bu g\u00f6zlemlerin \u00f6nemli olabilece\u011fini de belirtelim. Kaynaklar ve \u0130leri Okuma: [1]-\u00a0http://research.gold.ac.uk/9875/1/Leonard%20%26%20Hill%20CAMH%202014.pdf\n[2]-\u00a0http://www.depauw.edu/site/learn/lab/publications/documents/infant%20development/2000_Infant_development_Travel_broadens_the_mind.pdf\n[3]-\u00a0http://onlinelibrary.wiley.com/doi/10.1002/ana.21120/full\n[4]- http://www.sciencedirect.com/science/article/pii/S0167945707000991\n[5]-\u00a0http://www.who.int/childgrowth/standards/motor_milestones/en/", "tags": ["\u00e7ocuklar (pedagoji & pediatri)", "zeka"]},
{"source": "bilimfili.com", "url": "https://bilimfili.com/cevrimici-oyunlar-okul-performansini-nasil-etkiliyor/", "category": "egitim", "date": "20 A\u011fustos 2016", "title": "\u00c7evrimi\u00e7i Oyunlar Okul Performans\u0131n\u0131 Nas\u0131l Etkiliyor?", "content": "Genellikle \u00e7evrimi\u00e7i (online) oyunlar oynaman\u0131n, okul performans\u0131n\u0131 d\u00fc\u015f\u00fcrebilece\u011fi d\u00fc\u015f\u00fcn\u00fcl\u00fcr. Bu sebeple de bir\u00e7ok ebeveyn, \u00e7ocuklar\u0131n\u0131 bu oyunlardan uzak tutmaya \u00e7al\u0131\u015f\u0131r. Tabii ki her ne kadar uzak tutmaya \u00e7al\u0131\u015fsalar da ailelerin \u00e7o\u011funun bu konuda ba\u015far\u0131s\u0131z oldu\u011fu da ortadad\u0131r. Fakat yeni yap\u0131lan bir ara\u015ft\u0131rmaya g\u00f6re; e\u011fer \u00e7ocuklar\u0131n\u0131z\u0131n \u00e7evrimi\u00e7i\u00a0oyunlar\u0131 b\u0131rakmas\u0131n\u0131 sa\u011flayam\u0131yorsan\u0131z, endi\u015felenmenize gerek yok. Avustralya Melbourne\u2019deki\u00a0RMIT University\u2019de yap\u0131lan yeni bir ara\u015ft\u0131rmaya g\u00f6re; d\u00fczenli \u015fekilde \u00e7evrimi\u00e7i oyunlar oynayan ergenlik \u00e7a\u011f\u0131ndaki bireyler, okul performanslar\u0131n\u0131 iyile\u015ftirmeye daha yatk\u0131n oluyorlar. Burada kastedilenin, g\u00fcn\u00fcn b\u00fcy\u00fck b\u00f6l\u00fcm\u00fcn\u00fc online oyunlar oynayarak ge\u00e7iren \u00f6\u011frenciler de\u011fil de g\u00fcn\u00fcn\u00fcn yaln\u0131zca belirli saatlerinde ve okulunu aksatmayacak \u015fekilde online oyunlar oynayan \u00f6\u011frenciler oldu\u011funun alt\u0131n\u0131 \u00e7izelim. Yine ara\u015ft\u0131rmaya g\u00f6re;\u00a0Facebook ya da sohbet sitelerinde her g\u00fcn vakit ge\u00e7iren \u00f6\u011frencilerin \u00a0matematik, okuma ve bilim derslerinde ba\u015far\u0131s\u0131z olma ihtimalleri de art\u0131yor. RMIT University\u2019de yard\u0131mc\u0131 do\u00e7ent olan Alberto Posso, uluslar aras\u0131 ge\u00e7erlili\u011fe sahip bir \u00f6\u011frenci de\u011ferlendirme program\u0131n\u0131n sonu\u00e7lar\u0131n\u0131n analizi \u00fczerinden bu verilere ula\u015ft\u0131. Uluslar aras\u0131 ge\u00e7erlili\u011fi olan bu test, \u00fclkemizdeki \u00f6\u011frencilerin \u00e7o\u011funlukla ba\u015far\u0131s\u0131z olduklar\u0131 PISA. T\u00fcrkiye Milli E\u011fitim Bakanl\u0131\u011f\u0131 tan\u0131m\u0131yla:\u00a0\u201dA\u00e7\u0131l\u0131m\u0131 \u201cUluslararas\u0131 \u00d6\u011frenci De\u011ferlendirme Program\u0131\u201d olan\u00a0PISA, Ekonomik \u0130\u015f birli\u011fi ve Kalk\u0131nma \u00d6rg\u00fct\u00fc (OECD) taraf\u0131ndan \u00fc\u00e7er y\u0131ll\u0131k d\u00f6nemler h\u00e2linde, 15 ya\u015f grubundaki \u00f6\u011frencilerin kazanm\u0131\u015f olduklar\u0131 bilgi ve becerileri de\u011ferlendiren bir ara\u015ft\u0131rma projesidir.\u201d Ara\u015ft\u0131rma kapsam\u0131nda da, PISA testi uygulanm\u0131\u015f 12.000\u2019den fazla Avustralyal\u0131 15 ya\u015f\u0131ndaki gencin matematik, okuma ve bilim sonu\u00e7lar\u0131 incelendi. Ayr\u0131ca bu \u00f6\u011frencilerin \u00e7evrimi\u00e7i aktivitelerinin de verileri topland\u0131. Posso\u2019ya g\u00f6re; \u00e7evrimi\u00e7i video oyunlar\u0131 oynamak, \u00f6\u011frencilerin okulda \u00f6\u011frendikleri yeteneklerini keskinle\u015ftirmelerine ve uygulamalar\u0131na yard\u0131mc\u0131 oluyor. Ara\u015ft\u0131rman\u0131n verileri de\u00a0bu \u00f6nermeyi do\u011fruluyor. Neredeyse her g\u00fcn \u00e7evrimi\u00e7i video oyunlar\u0131 oynayan gen\u00e7ler, matematikte ortalamadan 15 puan ve bilimde de ortalamadan 17 puan fazla skor al\u0131yorlar. Posso\u2019ya g\u00f6re; \u00e7evrimi\u00e7i oyunlar\u0131n bir sonraki seviyeye ge\u00e7meniz amac\u0131yla sundu\u011fu\u00a0bulmacalar\u0131 \u00e7\u00f6zmek i\u00e7in, matematik, bilim ve okuma yeteneklerine ihtiyac\u0131n\u0131z var. Passo, \u00f6\u011fretmenlerin de bu video oyunlar\u0131n\u0131 \u00f6\u011frenme s\u00fcre\u00e7lerine dahil etmesi gerekti\u011fini d\u00fc\u015f\u00fcn\u00fcyor. Tabii ki bu oyunlar\u0131n \u015fiddet i\u00e7ermemesi olduk\u00e7a \u00f6nemli. Yap\u0131lan ara\u015ft\u0131rman\u0131n sosyal medya b\u00f6l\u00fcm\u00fcn\u00fcn de olduk\u00e7a ilgin\u00e7 sonu\u00e7lar\u0131 var. Ara\u015ft\u0131rmaya g\u00f6re; her g\u00fcn Facebook ya da ba\u015fka sohbet ve payla\u015f\u0131m sitelerini kullanan \u00f6\u011frenciler, sosyal medyay\u0131 ve sohbet sitelerini hi\u00e7 kullanmayanlara g\u00f6re matematikte ortalama 20 puan daha az skor al\u0131yorlar. Bu veriler hem sosyal medya kullan\u0131m\u0131n\u0131n \u00f6\u011frencileri derslerinden uzakla\u015ft\u0131rd\u0131\u011f\u0131n\u0131 hem de derslerde ba\u015far\u0131s\u0131z olan \u00f6\u011frencilerin sosyal medyay\u0131 daha aktif kullanarak sosyalle\u015ftiklerini g\u00f6steriyor olabilir. Her iki\u00a0durumda da \u00f6\u011fretmenlerin sosyal medyay\u0131 \u00f6\u011frencilerin derse olan ilgilerini art\u0131racak \u015fekilde kullanmas\u0131n\u0131n \u00f6neminin artt\u0131\u011f\u0131n\u0131 s\u00f6yleyebiliriz. Passo\u2019ya g\u00f6re; \u00e7ocuklar\u0131n okul ba\u015far\u0131lar\u0131n\u0131 azaltan di\u011fer fakt\u00f6rleri de g\u00f6z ard\u0131 etmemek gerekiyor. Bu fakt\u00f6rlerden belki de en \u00f6nemlisi devams\u0131zl\u0131k yapmak ve ders ka\u00e7\u0131rmak. \u00c7\u00fcnk\u00fc derslere girmeyen \u00f6\u011frencilerin notlar\u0131, di\u011fer b\u00fct\u00fcn \u00f6\u011frencilerinkinden genel olarak daha k\u00f6t\u00fc oluyor. Ba\u015far\u0131s\u0131zl\u0131\u011f\u0131 tetikleyen bir di\u011fer fakt\u00f6r de az\u0131nl\u0131k olmak. Bu fakt\u00f6r\u00fcn \u00fclkemizde de g\u00f6z ard\u0131 edildi\u011fini s\u00f6ylemek m\u00fcmk\u00fcn. Yap\u0131lan ara\u015ft\u0131rmalara g\u00f6re; e\u011fer bir \u00f6\u011frenci,\u00a0\u00fclkedeki hem dil hem de etnik k\u00f6ken a\u00e7\u0131s\u0131ndan az\u0131nl\u0131k gruplardan birisine dahil ise  ortalaman\u0131n alt\u0131nda bir ba\u015far\u0131ya sahip\u00a0olma ihtimali art\u0131yor. \u0130lgili Makale: \u00a0ALBERTO POSSO.\u00a0Internet Usage and Educational Outcomes Among 15 \u2013 Year \u2013 Old Australian Students.\u00a0International Journal of Communication, August 2016 Bu yaz\u0131, RMIT University taraf\u0131ndan sa\u011flanan i\u00e7erikten derlenmi\u015ftir. \u00dcst g\u00f6rsel: http://www.jeux2filles.fr/blog/meilleurs-jeux-videos-pour-les.html", "tags": ["bilgisayar oyunlar\u0131", "\u00e7ocuklar (pedagoji & pediatri)", "okul", "sosyal medya"]},
{"source": "bilimfili.com", "url": "https://bilimfili.com/sinavlarda-basarili-olmak-istiyorsaniz-bilgisayar-oyununu-birakin-ve-kosuya-cikin/", "category": "egitim", "date": "21 Ekim 2016", "title": "S\u0131navlarda Ba\u015far\u0131l\u0131 Olmak \u0130stiyorsan\u0131z, Bilgisayar Oyununu B\u0131rak\u0131n ve Ko\u015fuya \u00c7\u0131k\u0131n!", "content": "E\u011fitim sistemimizin yap\u0131s\u0131ndan dolay\u0131, \u00f6\u011frenciler s\u00fcrekli bir s\u0131nav stresi\u00a0i\u00e7erisindeler. Rekabet\u00e7i bu sistem i\u00e7erisinde \u2018ba\u015far\u0131l\u0131\u2019 olabilmek i\u00e7in de, yap\u0131lacak s\u0131navlar\u0131n \u00f6ncesinde s\u00fcrekli ders \u00e7al\u0131\u015fmak zorundalar. Fakat ders \u00e7al\u0131\u015f\u0131rlarken, \u00f6\u011frendikleri bilgileri hat\u0131rlayamama ve s\u0131navlarda ba\u015far\u0131s\u0131z olma endi\u015fesi i\u00e7erisindeler. Cognitive Systems Research\u2019de yay\u0131mlanan yeni bir ara\u015ft\u0131rmaya g\u00f6re, ko\u015fu yapmak bu endi\u015feleri gidermede yard\u0131mc\u0131 olabilir. \u00d6\u011frencilerin bir \u00f6\u011frenme s\u00fcrecinden sonraki aktivite se\u00e7imleri, bilgiyi hat\u0131rlama yetenekleri \u00fczerinde \u00f6nemli bir etkiye sahip. Ara\u015ft\u0131rmac\u0131lara g\u00f6re, e\u011fer \u00f6\u011frenciler \u00f6\u011frenme s\u00fcrecinden sonra bilgiyi daha iyi hat\u0131rlamak istiyorlarsa, bilgisayar oyunu oynamak gibi pasif aktiviteler yerine ko\u015fu gibi orta tempolu egzersizler yapmal\u0131lar. Yap\u0131lan \u00e7al\u0131\u015fma\u00a0kapsam\u0131nda, Dr. Harald Kindermann ve beraberindeki bilim insanlar\u0131, ara\u015ft\u0131rmaya kat\u0131lan 16-29 ya\u015f aras\u0131ndaki 60 erke\u011fin, \u015fehirde bir rotadan Almanca-T\u00fcrk\u00e7e kelime \u00e7iftlerine kadar geni\u015f bir skaladaki bilgileri ezberlemelerini istediler. Daha sonra kat\u0131l\u0131mc\u0131lar 3 gruba ayr\u0131ld\u0131lar. Birinci grup, ezberleme s\u00fcrecinden sonra \u015fiddet i\u00e7erikli bilgisayar oyunu oynad\u0131. \u0130kinci grup ko\u015fuya \u00e7\u0131kt\u0131 ve kontrol grubu olan \u00fc\u00e7\u00fcnc\u00fc grup da d\u0131\u015farda temiz havada vakit ge\u00e7irdi. Daha sonra bilim insanlar\u0131, bu \u00fc\u00e7 grubun bilgiyi hat\u0131rlama seviyelerini kar\u015f\u0131la\u015ft\u0131rd\u0131lar. Ara\u015ft\u0131rman\u0131n bulgular\u0131na g\u00f6re, ko\u015fuya \u00e7\u0131kan grup, bilgiyi hat\u0131rlamada en iyi performans\u0131 g\u00f6sterdi. Bu gruba dahil bireyler ko\u015fuya \u00e7\u0131kt\u0131ktan sonra daha \u00f6ncekinden fazla bilgiyi hat\u0131rlad\u0131lar. Kontrol grubundaki bireyler de k\u00f6t\u00fc performans g\u00f6sterirken, bilgisayar oyunu oynayanlar\u0131n da haf\u0131zalar\u0131n\u0131n ciddi \u015fekilde zedelendi\u011fi tespit edildi. Dr. Kindermann\u2019\u0131n belirtti\u011fine g\u00f6re; \u2018\u2019 Elde etti\u011fimiz veriler, video oyunlar\u0131 oynaman\u0131n \u00f6\u011frenmeyi geli\u015ftirici etkisi olmad\u0131\u011f\u0131n\u0131 g\u00f6steriyor. Asl\u0131nda gen\u00e7lere ve yeti\u015fkinlere \u00f6nerilebilecek \u015fey, \u00f6\u011frenme s\u00fcre\u00e7lerinden sonra orta tempolu egzersizler yapmalar\u0131.\u2019\u2019 \u00d6\u011frenme s\u00fcreci \u00fczerindeki bu etkinin sebebi asl\u0131nda biraz karma\u015f\u0131k. Stres hormonu olan kortizol, haf\u0131zada bilgi tutma \u00fczerinde bir etkiye sahip. Baz\u0131 durumlarda bu hormon sayesinde bilgiyi daha kolay hat\u0131rlar\u0131z fakat baz\u0131 durumlarda da bu hormon haf\u0131zam\u0131z\u0131 zay\u0131flatabilir. Bu ba\u011flamda iki tip stresten bahsedebiliriz; fiziksel ve psikolojik stres. Arat\u015ft\u0131rmac\u0131lar\u0131n bulgular\u0131 da, ko\u015fma gibi fiziksel stres sonucu sal\u0131nan maddelerin, haf\u0131zay\u0131 g\u00fc\u00e7lendirebilece\u011fine i\u015faret ediyor. Ara\u015ft\u0131rmac\u0131lar\u0131n ilgili konu \u00fczerine iki ana hipotezi var. Birincisi, \u015fiddet i\u00e7erikli bilgisayar oyunlar\u0131n\u0131n beynimizi ger\u00e7ek bir fiziksel tehdit alt\u0131nda oldu\u011fumuza inand\u0131rarak kand\u0131r\u0131yor olabilece\u011fi. Bu durumu oyun oynarken ki psikolojik stres ile birle\u015ftirdi\u011finiz zaman, beyin alg\u0131lad\u0131\u011f\u0131 bu potansiyel tehditlere odaklan\u0131yor ve yeni \u00f6\u011frendi\u011fi bilgileri reddediyor olabilir. Alternatif hipotezde ise, ko\u015fu ile olu\u015fturulan fiziksel stresin beyni \u2018\u2019haf\u0131za depolama moduna\u2019\u2019 ge\u00e7mesini sa\u011flay\u0131p hat\u0131rlanmak istenilen bilginin tutuluyor olabilece\u011fi \u00f6ne s\u00fcr\u00fcl\u00fcyor. Ko\u015fu gibi orta tempolu egzersizler boyunca, insan v\u00fccudu sistemlerini dengede tutabilmek amac\u0131yla daha fazla kortizol \u00fcretir. Bu noktada \u00fcretilen kortizol da haf\u0131zay\u0131 g\u00fc\u00e7lendiriyor olabilir. Fakat kortizol seviyeleri ve haf\u0131zan\u0131n g\u00fcc\u00fc aras\u0131ndaki ba\u011flant\u0131 hen\u00fcz kesin olarak belirlenmi\u015f de\u011fil. Dolay\u0131s\u0131yla, ilgili konu \u00fczerine yeni yap\u0131lacak ara\u015ft\u0131rmalar\u0131 beklememiz gerekiyor. \u0130lgili makale: Harald Kindermann, Andrija Javor, Martin Reuter. Playing counter-strike versus running: The impact of leisure time activities and cortisol on intermediate-term memory in male students. Cognitive Systems Research, 2016; 40: 1 DOI: 10.1016/j.cogsys.2016.01.002 Kaynak: Harald Kindermann, Want better exam results? Forget gaming and get running, Elsevier, retrieved from https://www.elsevier.com/connect/want-better-exam-results-forget-gaming-and-get-running", "tags": ["bellek (haf\u0131za)", "bilgisayar oyunlar\u0131", "\u00f6\u011frenme", "spor"]},
{"source": "bilimfili.com", "url": "https://bilimfili.com/turkiye-universitelerinde-nazi-donemi-uygulamalari/", "category": "egitim", "date": "18 Aral\u0131k 2016", "title": "T\u00fcrkiye \u00dcniversitelerinde Nazi D\u00f6nemi Uygulamalar\u0131", "content": "Bilim toplumdaki yayg\u0131n yan\u0131lg\u0131n\u0131n aksine sadece bilimsel bilgilerin bir toplam\u0131 de\u011fil, bu bilgileri \u00fcreten s\u00fcre\u00e7lerin b\u00fct\u00fcn\u00fcd\u00fcr. D\u00fcnyan\u0131n b\u00fcy\u00fck k\u0131sm\u0131nda oldu\u011fu gibi T\u00fcrkiye\u2019de de bu bilgi \u00fcretimlerinin merkezi pek \u00e7ok alt bile\u015fenin d\u00e2hil oldu\u011fu \u00fcniversitelerdir, dolay\u0131s\u0131yla \u00f6zg\u00fcr \u00fcniversiteler ve akademiler olmadan \u00f6zg\u00fcr bilimden bahsedemeyiz. T\u00fcrkiye\u2019de \u00fcniversitelere y\u00f6nelik uzun s\u00fcredir devam eden bask\u0131 ve d\u00f6n\u00fc\u015ft\u00fcrme politikalar\u0131, 30 Ekim\u2019de yay\u0131nlanan KHK\u2019lar ile akademik \u00f6zg\u00fcrl\u00fcklerin k\u0131s\u0131tlanmas\u0131 a\u00e7\u0131s\u0131ndan b\u00fcy\u00fck bir darbe daha eklendi. Sadece ge\u00e7ti\u011fimiz bir y\u0131l i\u00e7inde ya\u015fananlar dahi pek \u00e7ok a\u00e7\u0131dan 1933 Almanya\u2019s\u0131nda akademideki Nazi k\u0131y\u0131m\u0131n\u0131 akla getiriyor. Gelin, T\u00fcrkiye\u2019de zaten k\u0131s\u0131tl\u0131 olan bilim \u00fcretimi a\u00e7\u0131s\u0131ndan bu s\u00fcrecin tehlikelerini Nazi Almanya\u2019s\u0131 ile k\u0131yaslayarak inceleyelim. T\u00fcrkiye bilim insanlar\u0131, akademisyenler ge\u00e7ti\u011fimiz bir y\u0131l i\u00e7erisinde y\u0131llard\u0131r \u015fik\u00e2yet\u00e7i olduklar\u0131 kadro ve \u00f6denek s\u0131k\u0131nt\u0131lar\u0131n\u0131n \u00f6tesinde toplumun di\u011fer kesimleri gibi siyasi iktidar\u0131n fiziksel bask\u0131s\u0131n\u0131 daha y\u00fcksek perdeden hissettiler. Ocak ay\u0131nda fikir \u00f6zg\u00fcrl\u00fc\u011f\u00fc kapsam\u0131nda de\u011ferlendirilmesi gereken \u201cBu su\u00e7a ortak olmayaca\u011f\u0131z\u201d bildirisine imza atan 1128 akademisyen iktidar taraf\u0131ndan \u2018ter\u00f6rist\u2019 ilan edildi ve Y\u00d6K talimat\u0131yla haklar\u0131nda soru\u015fturmalar ba\u015flat\u0131ld\u0131. Ard\u0131ndan sadece fikir beyan\u0131nda bulunmu\u015f bu akademisyenlerden baz\u0131lar\u0131n\u0131n \u00fcniversiteden uzakla\u015ft\u0131r\u0131lmalar\u0131na, baz\u0131lar\u0131n\u0131n ise g\u00f6zalt\u0131 ve tutuklanmalar\u0131na tan\u0131k olduk. Fikir beyan etme \u00f6zg\u00fcrl\u00fc\u011f\u00fcn\u00fcn olmad\u0131\u011f\u0131 bir ortamda bilim yapma \u00f6zg\u00fcrl\u00fc\u011f\u00fc de k\u0131s\u0131tlanm\u0131\u015f hale gelir, san\u0131lan\u0131n aksine bu sadece toplum bilimlerini ilgilendirmiyor. \u00d6rne\u011fin Nazi Almanya\u2019s\u0131nda Einstein g\u00f6relilik kuramlar\u0131, Einstein\u2019\u0131n Yahudi olmas\u0131 ve ba\u015fka alanlardaki fikirleri nedeniyle \u201ckom\u00fcnist fizi\u011fi\u201d olarak adland\u0131r\u0131lm\u0131\u015f ve \u201cAlman fizi\u011fine\u201d d\u00fc\u015fman ilan edilmi\u015fti. \u00d6zellikle evrim kuram\u0131n\u0131 i\u00e7eren biyoloji alan\u0131nda e\u011fitim-\u00f6\u011fretimin de\u011fi\u015ftirilmesi, ilgili ara\u015ft\u0131rmalara onay ve kaynak verilmemesi T\u00fcrkiye i\u00e7in benzeri tehlikeleri i\u015faret ediyor. Nazi Almanya\u2019s\u0131na daha yak\u0131ndan bakal\u0131m. Ocak 1933\u2019te Hitler Almanya\u2019n\u0131n ba\u015fbakan\u0131 oldu. 27 \u015eubat\u2019ta daha sonradan Nazi\u2019lerin kundaklad\u0131\u011f\u0131 \u00f6\u011frenilen Reichstag yang\u0131n\u0131n ard\u0131ndan Hitler \u201cbu tanr\u0131n\u0131n bir i\u015faretidir\u201d yorumunu yapm\u0131\u015f, bu yang\u0131n Nazi\u2019lerin mutlak iktidar\u0131na giden yolu a\u00e7m\u0131\u015ft\u0131. Kitap yakmalar ve toplama kamplar\u0131na kadar uzanan fa\u015fizm uygulamalar\u0131 olan iktidar \u00f6\u011fretim ve ara\u015ft\u0131rma kurumlar\u0131n\u0131 da tahakk\u00fcm\u00fc alt\u0131na alm\u0131\u015ft\u0131. Weimar Cumhuriyet\u2019i d\u00f6neminde Almanya\u2019da dekan ve rekt\u00f6rler akademisyenler taraf\u0131ndan se\u00e7ilirken art\u0131k E\u011fitim Bakan\u0131 taraf\u0131ndan atanmaya ba\u015fland\u0131. Toplam 2800 akademisyenin g\u00f6revine son verildi. Yurtd\u0131\u015f\u0131na ka\u00e7an akademisyenler aras\u0131nda Einstein\u2019dan Schr\u00f6dinger\u2019e, Born\u2019dan Pauli\u2019ye pek \u00e7ok \u00f6nemli isim yer al\u0131yordu. Bu nedenlerledir ki Nazi teknolojisindeki ilerlemelerden bahsedebilirken, temel bilgi \u00fcretimi a\u00e7\u0131s\u0131ndan deh\u015fet verici ve ba\u015far\u0131s\u0131z insan deneylerinin \u00f6tesinde bir \u015fey g\u00f6remeyiz. G\u00fcn\u00fcm\u00fcz T\u00fcrkiye\u2019sine d\u00f6nersek, 15 Temmuz darbe giri\u015fiminin Cumhurba\u015fkan\u0131 taraf\u0131ndan \u201cBu Allah\u2019\u0131n bir l\u00fctfu.\u201d yorumu ile ba\u015flayan OHAL d\u00f6nemi en az Almanya\u2019daki kadar \u00fcrk\u00fct\u00fcc\u00fcd\u00fcr. Hukukun ve meclisin devre d\u0131\u015f\u0131 b\u0131rak\u0131lmas\u0131ndan, tutuklamalar ve bas\u0131n organlar\u0131n\u0131n kapat\u0131lmas\u0131na kadar say\u0131s\u0131z alanda y\u00fckselen fa\u015fizm t\u0131pk\u0131 Nazi Almanya\u2019s\u0131ndaki gibi \u00f6\u011fretim ve ara\u015ft\u0131rma alan\u0131n\u0131 da kontrol etmeye \u00e7al\u0131\u015f\u0131yor. 30 Ekim\u2019de yay\u0131nlanan iki KHK ile birlikte zaten g\u00f6stermelik olarak devam eden rekt\u00f6rl\u00fck se\u00e7imleri tamamen kald\u0131r\u0131ld\u0131, 1262 akademisyen ise ihra\u00e7 edildi. Bug\u00fcn T\u00fcrkiye\u2019de lisans \u00f6\u011frencilerinden akademisyenlere kadar \u00fcniversitenin bile\u015fenlerinin \u00e7o\u011funlu\u011fu hem bilimsel kariyer hem de g\u00fcvenlik endi\u015feleri y\u00fcz\u00fcnden hi\u00e7 olmad\u0131\u011f\u0131 kadar yurt d\u0131\u015f\u0131 imk\u00e2nlar\u0131n\u0131 ara\u015ft\u0131r\u0131yorlar. Elbette tarih ka\u00e7\u0131\u015flar\u0131n yan\u0131 s\u0131ra aksi \u00f6rnekler ve m\u00fccadeleler de bar\u0131nd\u0131r\u0131yor. Bu \u00f6rneklerden bir tanesi Fransa Naziler taraf\u0131ndan i\u015fgal edilirken \u00fclkesini terk etmemeyi tercih eden, e\u015fi Ir\u00e8ne ile birlikte Nobel \u00f6d\u00fcll\u00fc fizik\u00e7i Fr\u00e9d\u00e9ric Joliot-Curie\u2019dir. Atom fizi\u011finin \u00f6nc\u00fclerinden olan fizik\u00e7i Nazilerin n\u00fckleer enerji aray\u0131\u015f\u0131 ve Joliot\u2019un kendisini yanlar\u0131na \u00e7ekebilecekleri biri gibi g\u00f6stermesi sayesinde laboratuvar\u0131n\u0131n ve \u00fcniversitedeki konumunu koruyabilmi\u015fti. Ancak Joliot ara\u015ft\u0131rmalara devam etmek ve sonu\u00e7lar\u0131n\u0131 Nazilerle payla\u015fmak yerine laboratuvar\u0131n\u0131 bir direni\u015f kararg\u00e2h\u0131 haline getirmi\u015fti. \u0130\u015fgal boyunca Ulusal Cephe komitelerinin koordinasyonunu da sa\u011flayan fizik\u00e7i pasif ve aktif eylemlerle Naziler i\u00e7in \u00fclkenin cehenneme \u00e7evrilmesinde \u00f6nemli rol oynad\u0131. Bu u\u00e7 \u00f6rnekten \u00e7\u0131kar\u0131lacak ders tabii ki bug\u00fcn t\u00fcm \u00fcretimi b\u0131rakarak, sadece bilim i\u00e7in uygun \u015fartlar\u0131n olu\u015fturulmas\u0131na odaklanmak olmamal\u0131d\u0131r. Ancak s\u00fcrecin kendisini sorgulamay\u0131, korumak ve geli\u015ftirmek i\u00e7in m\u00fccadele etmeyi de b\u0131rakmamal\u0131y\u0131z. Joliot-Curie\u2019nin \u015fu s\u00f6z\u00fc ile bitirelim: Laboratuvar\u0131ma kapanmak benim i\u00e7in her zaman \u00e7ekici olmu\u015ftur. Ama kendime sormu\u015fumdur: \u2018Bulu\u015flar\u0131mdan kim yararlanacak?\u2019 O zaman anlam\u0131\u015f\u0131md\u0131r ki laboratuvar\u0131mda rahat\u00e7a \u00e7al\u0131\u015fabilmek i\u00e7in bilimin kirli ama\u00e7lara, sava\u015f haz\u0131rl\u0131klar\u0131na de\u011fil, bar\u0131\u015fa hizmet etmesini isteyenlerin yan\u0131nda sava\u015f\u0131m vermem gerekiyor.", "tags": ["devlet"]},
{"source": "bilimfili.com", "url": "https://bilimfili.com/cocugunuz-okulda-zorbaliga-maruz-kaliyorsa-ona-yardimci-olmanin-5-yolu/", "category": "egitim", "date": "13 Kas\u0131m 2016", "title": "\u00c7ocu\u011funuz Okulda Zorbal\u0131\u011fa Maruz Kal\u0131yorsa, Ona Yard\u0131mc\u0131 Olman\u0131n 5 Yolu", "content": "Zorbal\u0131k, ebeveynlerin, \u00e7ocuklar\u0131n\u0131n g\u00fcvenli ve sa\u011fl\u0131kl\u0131 psikoloji sahibi olmalar\u0131 konusunda en fazla endi\u015fe duydu\u011fu konulardan birisidir ve ger\u00e7ekten de hayat\u0131 bir zindana d\u00f6n\u00fc\u015ft\u00fcrebilir.\u00a0Okullarda s\u0131kl\u0131kla kar\u015f\u0131la\u015f\u0131lan bu durum, az\u0131nl\u0131k ve dezavantajl\u0131 gruplarda \u00f6zellikle bir problem te\u015fkil etmektedir. Ancak, zorba davran\u0131\u015flara maruz kalan \u00e7ocuklar\u0131n bu durumu aileleriyle payla\u015fmalar\u0131, \u00e7ocuklar\u0131n zorbal\u0131ktan kurtulmalar\u0131n\u0131 daha muhtemel hale sokar. \u015eimdi size; okulda zorbal\u0131\u011fa maruz kalan \u00e7ocuklar\u0131n\u0131za nas\u0131l yard\u0131mc\u0131 olabilece\u011finiz konusunda 5 ad\u0131mdan\u00a0bahsedece\u011fiz. Zorbal\u0131k i\u015faretleri; davran\u0131\u015fsal de\u011fi\u015fimlerden, i\u00e7e kapan\u0131kl\u0131\u011fa, okula gitmek istememeye ya da belirsiz hastal\u0131klar geli\u015ftirmeye kadar \u00e7e\u015fitli bi\u00e7imler i\u00e7erebilir. E\u011fer ki \u00e7ocu\u011funuz, zorbal\u0131\u011fa maruz kald\u0131\u011f\u0131n\u0131 size bildirirse; \u00f6ncelikle bu durumu sizinle payla\u015ft\u0131\u011f\u0131 i\u00e7in ona te\u015fekk\u00fcr edin ve problemi anlayabilmek i\u00e7in bu davran\u0131\u015f\u0131n\u0131n ilk ad\u0131m oldu\u011funu anlat\u0131n. Art\u0131k yapman\u0131z gereken; \u00fcz\u00fcld\u00fc\u011f\u00fcn\u00fcz\u00fc ya da k\u0131zg\u0131nl\u0131\u011f\u0131n\u0131z\u0131 \u00e7ocu\u011funuza belli etmeden onu en iyi \u015fekilde dinlemeye \u00e7al\u0131\u015fmakt\u0131r. Sakin kal\u0131n ve \u00e7ocu\u011funuzu kendisine yard\u0131mc\u0131 olaca\u011f\u0131n\u0131z konusunda ikna edin. Olduk\u00e7a hassas bir bi\u00e7imde neler oldu\u011funu, zorbal\u0131\u011f\u0131n ne \u015fekilde ger\u00e7ekle\u015fti\u011fini ve bunun kendisini nas\u0131l hissettirdi\u011fini anlatmas\u0131n\u0131 isteyin, b\u00f6ylelikle onu rahatlatabilir ve ona g\u00fcven verebilirsiniz. Art\u0131k konuyu devralman\u0131z uygundur, fakat e\u011fer m\u00fcmk\u00fcnse \u00e7\u00f6z\u00fcmleri \u00e7ocu\u011funuzla beraber d\u00fc\u015f\u00fcn\u00fcn ve ona, sizin ne yapman\u0131z\u0131 tercih etti\u011fini sorun. Zorbal\u0131k, \u00e7ocu\u011fun \u00f6zg\u00fcvenini ve \u00f6zsayg\u0131s\u0131n\u0131 d\u00fc\u015f\u00fcrebilir, dolay\u0131s\u0131yla, \u00e7ocu\u011funuzun g\u00fc\u00e7l\u00fc yanlar\u0131n\u0131 ona g\u00f6stermeye \u00e7al\u0131\u015f\u0131n ve endi\u015felerini gidermede neyin ona yard\u0131mc\u0131 olaca\u011f\u0131n\u0131 d\u00fc\u015f\u00fcn\u00fcyorsa onu yapmas\u0131 i\u00e7in kendisine m\u00fcsaade edin. Ve \u00e7ocu\u011funuza, onun daima yan\u0131nda oldu\u011funuzu hat\u0131rlat\u0131n. Zorbal\u0131k, genellikle, g\u00fc\u00e7 dengesizli\u011fine dayanan tekrarl\u0131 ve kasti eylemler olarak tan\u0131mlan\u0131r. Fakat, yaln\u0131zca bir defa olmu\u015f olsa bile, \u00e7ocu\u011funuz bunu size bildirme ihtiyac\u0131 hissetmi\u015fse durum ciddi demektir. \u00c7ocu\u011funuzla, zorbal\u0131\u011f\u0131n farkl\u0131 t\u00fcrleri hakk\u0131nda konu\u015fun ve ona, zorbal\u0131\u011f\u0131n, yaln\u0131zca fiziksel \u015fiddet ya da tehditi i\u00e7ermedi\u011fini, ayn\u0131 zamanda lakap takman\u0131n, grup d\u0131\u015f\u0131nda b\u0131rakman\u0131n, s\u00f6ylenti \u00e7\u0131karman\u0131n ya da birisini yapmak istemedi\u011fi bir \u015feye zorlaman\u0131n da zorbal\u0131k dahilinde oldu\u011funu anlat\u0131n. Zorbal\u0131\u011f\u0131n yaln\u0131zca reel hayat\u0131n i\u00e7inde de\u011fil, ayn\u0131 zamanda internet\u00a0ve sosyal medya ortamlar\u0131nda da ortaya \u00e7\u0131kabilece\u011fini ve zorbal\u0131\u011f\u0131n, farkl\u0131 ki\u015filere ya da gruplara farkl\u0131 bi\u00e7imlerde de olsa y\u00f6nlenebilece\u011fini bilmesini sa\u011flay\u0131n. Bu durum \u00e7ocu\u011funuzun bu noktada bilin\u00e7lenmesine, zorbal\u0131\u011f\u0131 anlamas\u0131na ve hatta di\u011fer insanlarla empati kurmas\u0131na da yard\u0131mc\u0131 olacakt\u0131r. \u00d6te yandan, ebeveynler ve e\u011fitimciler, \u00e7ocuklar\u0131 etraflar\u0131nda ya\u015fanan zorbal\u0131k durumlar\u0131na tan\u0131kl\u0131k etmeleri noktas\u0131nda cesaretlendirmeleri gerekiyor. \u00c7\u00fcnk\u00fc zorbal\u0131k vakalar\u0131n\u0131n b\u00fcy\u00fck \u00e7o\u011funlu\u011fu, kimsenin bilmedi\u011fi bir s\u0131r olarak kalabiliyor ve \u00e7ocuklar kendilerinin de hedef olaca\u011f\u0131ndan korktuklar\u0131 i\u00e7in bu durumu payla\u015fmaktan \u00e7ekiniyor. \u00c7ocu\u011funuzu, agresif bir bi\u00e7imde misilleme yapmas\u0131 noktas\u0131nda cesaretlendirmeyin. Kar\u015f\u0131l\u0131k vermek anla\u015f\u0131l\u0131r bir durum gibi g\u00f6r\u00fcnebilir ancak bu durum, i\u015fleri genellikle daha da k\u00f6t\u00fc hale sokar ve \u00e7ocu\u011funuzun yaralanmas\u0131na, kendisine g\u00fcl\u00fcnmesine ya da birisinin disipline gitmesine sebep olabilir. Agresif davranmak ya da pasif kalmak yerine, zorbal\u0131\u011f\u0131n \u00fcstesinden gelebilecek daha iddial\u0131 yakla\u015f\u0131mlar geli\u015ftirmeliyiz. \u00c7ocu\u011funuza, kendisinin olabildi\u011fince h\u0131zl\u0131 bir bi\u00e7imde o durumun d\u0131\u015f\u0131na \u00e7\u0131kmas\u0131 ve derhal s\u00f6z konusu olay\u0131 \u00f6\u011fretmenine bildirmesi gerekti\u011fini anlat\u0131n. E\u011fer \u00e7ocu\u011funuz, sizin yard\u0131m\u0131n\u0131z\u0131n tek ba\u015f\u0131na yeterli olmayaca\u011f\u0131 hissine kap\u0131l\u0131rsa, derhal okul ile temasa ge\u00e7in. Fakat bunu yapaca\u011f\u0131n\u0131z\u0131 \u00f6nce \u00e7ocu\u011funuza bildirin, fakat yapt\u0131\u011f\u0131n\u0131z bu \u015feyin yap\u0131lmas\u0131 gereken oldu\u011fu noktas\u0131nda \u00e7ocu\u011funuzu ikna edin. Zorbal\u0131k yapan \u00e7ocu\u011fun ebeveynleriyle konu\u015fmak isteyebilirsiniz, ancak bu durum, sizin i\u00e7in ve \u00e7ocu\u011fun i\u00e7in olumsuz tepkilerin ortaya \u00e7\u0131kmas\u0131na sebep olabilir. B\u00fct\u00fcn okullar\u0131n, zorbal\u0131\u011f\u0131n nas\u0131l bildirilmesi ve onunla nas\u0131l ba\u015fa \u00e7\u0131k\u0131lmas\u0131 gerekti\u011fi konusunda\u00a0zorbal\u0131k kar\u015f\u0131t\u0131 kurallar\u0131 olmal\u0131d\u0131r. Dolay\u0131s\u0131yla, okul ile ileti\u015fime ge\u00e7ip bunun ne oldu\u011funu ve nas\u0131l uyguland\u0131\u011f\u0131n\u0131 \u00f6\u011frenin. Zorbal\u0131\u011f\u0131 durdurmak isteyen okula destek olun ve en iyi y\u00f6ntem bunu okul ile beraber yapmakt\u0131r. \u00c7ocu\u011funuzun \u00f6\u011fretmeniyle bir g\u00f6r\u00fc\u015fme ayarlay\u0131n ve kendisiyle s\u00f6z konusu durum hakk\u0131nda bilgi payla\u015f\u0131m\u0131nda bulunun. E\u011fer ki, \u00e7ocu\u011funuz size zorbal\u0131\u011f\u0131n devam ettti\u011fini bildirirse, bunu kimin ya da kimlerin yapt\u0131\u011f\u0131n\u0131, ne s\u00f6ylendi\u011fini, ne zaman ve nerede yap\u0131ld\u0131\u011f\u0131n\u0131 not al\u0131n. Sosyal medya \u00fczerinden yap\u0131lm\u0131\u015fsa, mesajlar\u0131n, site yorumlar\u0131n\u0131n ya da payla\u015f\u0131ma dair yap\u0131lan yorumlar\u0131n ekran g\u00f6r\u00fcnt\u00fclerini al\u0131n. Fakat, her \u015feyden \u00f6nce, \u00e7ocu\u011funuzla birlikte \u00e7al\u0131\u015fmas\u0131 ve problemi \u00e7\u00f6zmesi i\u00e7in okula f\u0131rsat tan\u0131y\u0131n. Okulun yeterince ilgili olmad\u0131\u011f\u0131n\u0131 g\u00f6rd\u00fc\u011f\u00fcn\u00fczde ise, bu durumu yasal yollara ta\u015f\u0131yabilirsiniz. Her ne kadar zorlu bir durum olsa da, \u00e7ocu\u011funuzun okuldan uzak kalmas\u0131na izin vermeyin, bu durum, her \u015feyin daha da k\u00f6t\u00fc olmas\u0131na ve \u00e7ocu\u011funuzun okuldan geri kalmas\u0131na sebep olacakt\u0131r. Ne yaparsan\u0131z yap\u0131n, ayarl\u0131 bir tepkinin zorbal\u0131k problemini \u00e7\u00f6zmede en etkin yol oldu\u011funu unutmay\u0131n.  Dipnot: \u015eair Shane Koyczan\u2019\u0131n\u00a0okullardaki ezici davran\u0131\u015flar\u0131 ele ald\u0131\u011f\u0131 \u201cBug\u00fcne Kadar\u201d adl\u0131 \u015fiirini, Hannah Epperson\u2019\u0131n keman\u0131 e\u015fli\u011finde seslendirdi\u011fi videoyu izlemenizi \u00f6neririz:", "tags": ["\u00e7ocuklar (pedagoji & pediatri)", "okul", "\u015fiddet", "su\u00e7bilim (kriminoloji)", "zorbal\u0131k"]},
{"source": "bilimfili.com", "url": "https://bilimfili.com/insan-nufusundaki-patlamanin-gelecekteki-bireylere-bedeli-ne-olacak/", "category": "egitim", "date": "21 Kas\u0131m 2016", "title": "\u0130nsan N\u00fcfusundaki Patlaman\u0131n Gelecekteki Bireylere Bedeli Ne Olacak?", "content": "\u015eu anda d\u00fcnya \u00fczerinde ya\u015fayan insan say\u0131s\u0131 7,3 milyar. 2100 y\u0131l\u0131 itibariyle bu rakam\u0131n 11,2 milyara ula\u015faca\u011f\u0131 \u00f6ng\u00f6r\u00fcl\u00fcyor. Fakat bu n\u00fcfus gezegene e\u015fit\u00e7e da\u011f\u0131lmayacak. Avrupa ve Do\u011fu Asya gibi en geli\u015fmi\u015f b\u00f6lgelerde d\u00fc\u015f\u00fc\u015f, Amerika gibi geli\u015fmekte olan b\u00f6lgelerde ise d\u00fc\u015f\u00fck art\u0131\u015f beklenirken, d\u00fcnyan\u0131n geri kalan k\u0131sm\u0131nda as\u0131l b\u00fcy\u00fck art\u0131\u015f\u0131n ya\u015fanmas\u0131 bekleniyor: Yani G\u00fcney ve Bat\u0131 Asya ile Afrika\u2019n\u0131n kuzeyi ve Ortado\u011fu co\u011frafyas\u0131nda. N\u00fcfus art\u0131\u015f\u0131ndan sorumlu olan halklarda, hem bireysel hem de gezegensel bilincin d\u00fc\u015f\u00fck olmas\u0131n\u0131n sonucunda hesaps\u0131z bir \u201c\u00e7ocuk d\u00fcnyaya getirme\u201d davran\u0131\u015f\u0131 h\u00fck\u00fcm s\u00fcr\u00fcyor. D\u00fcnya \u00fczerinde ya\u015fayan insanlar i\u00e7inde ya\u015fam kalitesi en d\u00fc\u015f\u00fck olan bu topluluklar\u0131n bireyleri, \u00e7ocuklar\u0131 i\u00e7in de herhangi bir ya\u015fam standart\u0131 kayg\u0131s\u0131 g\u00fctmeyi ak\u0131llar\u0131na getirmiyor. Zaten \u00e7o\u011fu zaman \u00e7ocuk sahibi olmak konusunda \u00f6zne kendileri iken, \u00e7ocuk nesne durumunda oluyor: \u201cBenim \u00e7ocu\u011fum olsun\u201d, \u201cBen anal\u0131\u011f\u0131/babal\u0131\u011f\u0131 taday\u0131m\u201d, \u201cBen ya\u015flan\u0131nca yaln\u0131z kalmayay\u0131m\u201d, \u201cBana \u00e7ocu\u011fu olmuyor demesinler\u201d, \u201cBenim soyum s\u00fcrs\u00fcn\u201d gibi. Halbuki i\u00e7inde bulunulan ko\u015fullarda kurulmas\u0131 gereken c\u00fcmleler \u015funlar olmal\u0131: \u201c\u00c7ocu\u011fuma d\u00fcnya ve toplum neler vaad ediyor?\u201d, \u201c\u00c7ocu\u011fuma nas\u0131l bir ana/baba olaca\u011f\u0131m?\u201d, \u201c\u00c7ocu\u011fumun mutlu bir ya\u015fam kurma olas\u0131l\u0131\u011f\u0131, sosyal ve \u00e7evresel ko\u015fullar d\u00fc\u015f\u00fcn\u00fcld\u00fc\u011f\u00fcnde nedir?\u201d Gezegenin en fakir b\u00f6lgelerine \u00f6n\u00fcm\u00fczdeki 80 y\u0131l i\u00e7inde eklenecek olan 4 milyarl\u0131k n\u00fcfus, ne yaz\u0131k ki yeni do\u011fanlar\u0131n gelece\u011fine ili\u015fkin k\u00f6t\u00fcmser tahminleri destekliyor. D\u00fcnyadaki temiz su ve yiyecek kaynaklar\u0131 g\u00fcnden g\u00fcne azal\u0131rken, h\u0131zla artan n\u00fcfus i\u00e7erisinde rekabet giderek b\u00fcy\u00fcyor. Varolan kaynaklar e\u015fit\u00e7e b\u00f6l\u00fc\u015f\u00fclm\u00fcyor ve k\u00fc\u00e7\u00fck bir z\u00fcmre taraf\u0131ndan aslan pay\u0131na el konulurken, geri kalan ufak pay i\u00e7in kalabal\u0131klar birbirini ezip ge\u00e7iyor. Toplumlar, kendi i\u00e7lerinde rakip elemek i\u00e7in,\u00a0\u00e7oktan g\u00f6m\u00fcl\u00fcp tarihe kar\u0131\u015ft\u0131\u011f\u0131 san\u0131lan \u0131rk\u00e7\u0131l\u0131k ve cinsiyet\u00e7ilik gibi her t\u00fcrl\u00fc \u00f6tekile\u015ftirme f\u0131rsat\u0131n\u0131 yeniden hortlat\u0131yor. N\u00fcfus art\u0131\u015f\u0131n\u0131n olumlu(!) sonu\u00e7lar\u0131. \u0130lk\u00f6\u011fretim 7.s\u0131n\u0131flarda okutulan Sosyal Bilgiler dersi \u201c\u00dclkemizde N\u00fcfus\u201d \u00fcnitesinde bu \u015fekilde verilmi\u015f. \u0130nsan say\u0131s\u0131 neredeyse iki kat\u0131na \u00e7\u0131kacak olan \u00fclkelerin, en az\u0131ndan bu vatanda\u015flara yetecek kadar ev, okul, sa\u011fl\u0131k kurulu\u015fu, i\u015f olana\u011f\u0131 ve t\u00fcm di\u011fer altyap\u0131y\u0131 ayn\u0131 h\u0131zda haz\u0131rlamas\u0131 gerekiyor. Elbette s\u00f6z\u00fcn\u00fc etti\u011fimiz toplumlar\u0131n, bu g\u00f6revler i\u00e7in do\u011fum h\u0131z\u0131na yeti\u015fme olas\u0131l\u0131klar\u0131 yok. Peki ne olacak o zaman? A\u015f\u0131r\u0131 kalabal\u0131k s\u0131n\u0131flar, t\u0131kl\u0131m t\u0131k\u0131\u015f\u0131k otob\u00fcsler, kitlenen trafik ve i\u015f bulamayan milyonlarca insan \u015fimdiden dert olmu\u015f durumda. Belki n\u00fcfusun yar\u0131s\u0131n\u0131 s\u0131n\u0131flardan, otob\u00fcslerden, trafikten ve i\u015f hayat\u0131ndan; dolay\u0131s\u0131yla kaynak payla\u015f\u0131m\u0131ndan \u00e7ekmek ve di\u011fer yar\u0131n\u0131n kontrol\u00fcne b\u0131rakmak \u201cak\u0131ll\u0131ca\u201d bir fikirdir. Cinsiyete dayal\u0131 \u00f6tekile\u015ftirme de bunun i\u00e7in bi\u00e7ilmi\u015f kaftan olsa gerek. Bu da bir k\u0131s\u0131r d\u00f6ng\u00fcye yol a\u00e7\u0131yor \u00e7\u00fcnk\u00fc ne zaman ve ka\u00e7 kez do\u011fum yapaca\u011f\u0131 konusunda karar vermesine izin verilmeyen kad\u0131nlar, kendilerini s\u00fcrekli n\u00fcfusu artt\u0131r\u0131r durumda buluyorlar. Artan n\u00fcfus ise yine \u201cinsan\u201d\u0131n de\u011ferinin d\u00fc\u015fmesine yol a\u00e7\u0131yor. Bu gezegen b\u00fcy\u00fcm\u00fcyor ve b\u00fcy\u00fcmeyecek. S\u00fcrd\u00fcr\u00fclebilir bir ekosisteme sahip olmas\u0131 \u00e7ok iyi bir \u00f6zellikti; fakat art\u0131k onu da yitiriyor. Nedeni elbette bu ekosistemin i\u00e7indeki canl\u0131 t\u00fcrlerinden birinin \u201cs\u00fcrd\u00fcr\u00fclebilirli\u011fi olmayan\u201d ve \u201cgeri d\u00f6n\u00fc\u015f\u00fcms\u00fcz\u201d katk\u0131lar\u0131. K\u00fcresel \u0131s\u0131nma, buzullar\u0131n erimesi, ormanlar\u0131n yok olu\u015fu, kimyasal at\u0131klarla zehirlenen toprak, tatl\u0131 su kaynaklar\u0131n\u0131n t\u00fckenmeye y\u00fcz tutmas\u0131 gibi \u00e7e\u015fitli ekosistem ar\u0131zalar\u0131n\u0131, ne ac\u0131d\u0131r ki k\u0131sac\u0131k bir s\u00fcrede t\u00fcm ya\u015fam\u0131 tehdit edecek boyuta getirdik. Londra\u2019da bulunan Uluslararas\u0131 \u00c7evre ve Geli\u015fim Enstit\u00fcs\u00fc\u2019nden David Satterthwaite, meselenin insan say\u0131s\u0131ndan ziyade, insanlar\u0131n t\u00fcketim al\u0131\u015fkanl\u0131klar\u0131 oldu\u011funu belirtiyor ve Gandhi\u2019nin \u015fu \u00fcnl\u00fc s\u00f6z\u00fcne at\u0131fta bulunuyor: \u201cD\u00fcnya herkesin gereksinimlerini kar\u015f\u0131lamaya yeter, ancak herkesin a\u00e7g\u00f6zl\u00fc\u011f\u00fcn\u00fc doyurmaya yetmez.\u201d Yine de \u015fu anda n\u00fcfus o denli h\u0131zl\u0131 art\u0131yor ki, olas\u0131 sonu\u00e7lar\u0131 \u00f6ng\u00f6rmeye yetecek veriye sahip de\u011filiz. Acaba Gandhi o s\u00f6z\u00fc ederken 10 milyar\u0131n \u00fczerinde bir say\u0131y\u0131 da kapsayacak \u015fekilde mi konu\u015fmu\u015ftu? Belki de ancak s\u00f6z konusu gereksinimleri azaltarak ve say\u0131 artt\u0131k\u00e7a azaltmaya devam ederek, bu k\u00fcreye s\u0131\u011fmay\u0131 ba\u015farabilece\u011fiz. Kaynak pastas\u0131ndan aslan pay\u0131 alanlar\u0131n gezegen \u00fczerinde \u201ckapatt\u0131klar\u0131 arazi\u201dyi payla\u015fmaya ne kadar yana\u015facaklar\u0131n\u0131 d\u00fc\u015f\u00fcn\u00fcrsek, muhtemelen gereksinimlerini azaltmak durumunda olanlar\u0131n kimler olaca\u011f\u0131n\u0131 \u00f6ng\u00f6rebiliriz. Ek: Amerikan Do\u011fal Tarih M\u00fczesi taraf\u0131ndan haz\u0131rlanan a\u015fa\u011f\u0131daki animasyonda, M\u00d6 100.000\u2019den g\u00fcn\u00fcm\u00fcze kadar insan n\u00fcfusunda olu\u015fan de\u011fi\u015fimler canland\u0131r\u0131lm\u0131\u015f. Gezegendeki insan say\u0131s\u0131n\u0131n 1 milyara ula\u015fmas\u0131 200.000 y\u0131l alm\u0131\u015fken, 7 milyara ula\u015fmas\u0131n\u0131n sadece bunu izleyen 200 y\u0131l i\u00e7inde ger\u00e7ekle\u015fmi\u015f olmas\u0131 olduk\u00e7a d\u00fc\u015f\u00fcnd\u00fcr\u00fcc\u00fc.   Darwin, karakteristik \u00f6zelliklerin bir nesilden di\u011ferine nas\u0131l aktar\u0131ld\u0131\u011f\u0131n\u0131 ve bu \u00f6zelliklerin aktar\u0131m\u0131 s\u0131ras\u0131nda nas\u0131l de\u011fi\u015ftiklerine dair bulgular\u0131 ar\u0131yordu. Bah\u00e7\u0131vanlara, hayvanat bah\u00e7esi bak\u0131c\u0131lar\u0131na ve g\u00fcvercin merakl\u0131lar\u0131na sorular soruyordu. Berberiyle k\u00f6peklerin \u00fcretilmesine dair sohbetler yap\u0131yordu. Her ne kadar t\u00fcrlerin de\u011fi\u015fmez olmad\u0131\u011f\u0131na dair bulgular\u0131 g\u00f6r\u00fcyor olsa da, h\u00e2l\u00e2 bir t\u00fcr\u00fcn nas\u0131l olup da yeni bir forma d\u00f6n\u00fc\u015ft\u00fc\u011f\u00fcn\u00fc bilemiyordu.\n(\u2026)\nArad\u0131\u011f\u0131n\u0131, insanl\u0131\u011f\u0131n zorunlu gereksinimleriyle ilgili s\u0131k\u0131c\u0131 bir kitapta buldu. 1798\u2019de, ta\u015frada papazl\u0131k yapan Thomas Malthus, \u201cN\u00fcfusun \u0130lkeleri \u00dczerine Bir \u00c7al\u0131\u015fma\u201d adl\u0131 bir kitap yazm\u0131\u015ft\u0131. Kitapta, bir \u00fclkenin n\u00fcfusunun a\u00e7l\u0131k ve hastal\u0131klardan etkilenmedi\u011fi takdirde, belli bir zaman i\u00e7inde b\u00fcy\u00fck bir art\u0131\u015f s\u00fcrecine girece\u011fine i\u015faret ediliyordu. E\u011fer her \u00e7ift 4 \u00e7ocuk yaparsa, n\u00fcfus 25 y\u0131lda kolayl\u0131kla ikiye katlan\u0131r ve ikiye katlanmaya devam ederdi. Bu ivmeli b\u00fcy\u00fcme 3, 4, 5 kat gibi aritmetik bir art\u0131\u015fla de\u011fil; 4, 8, 16 kat gibi geometrik bir art\u0131\u015fla ger\u00e7ekle\u015firdi. Malthus, bir \u00fclkenin n\u00fcfusunun bu \u015fekilde patlamas\u0131 h\u00e2linde, besin kaynaklar\u0131n\u0131n bu art\u0131\u015fa cevap veremeyece\u011fini s\u00f6yl\u00fcyordu. Yeni topraklar\u0131n tar\u0131ma kazand\u0131r\u0131lmas\u0131 veya verimlili\u011fi art\u0131racak tedbirler al\u0131nmas\u0131, daha fazla hasat yap\u0131lmas\u0131n\u0131 sa\u011flayabilirdi. Ancak bu yap\u0131lanlar besin kaynaklar\u0131nda geometrik de\u011fil, yaln\u0131zca aritmetik bir art\u0131\u015f yarat\u0131rd\u0131. Yani kontrols\u00fcz n\u00fcfus art\u0131\u015f\u0131, ka\u00e7\u0131n\u0131lmaz olarak beraberinde k\u0131tl\u0131k ve sefalet getiriyordu. Malthus\u2019a g\u00f6re insanl\u0131\u011f\u0131n b\u00f6ylesine bir a\u00e7l\u0131k i\u00e7inde olmamas\u0131n\u0131n nedeni, veba gibi hastal\u0131klar\u0131n, \u00e7ocuk \u00f6l\u00fcmlerinin ve orta ya\u015flarda evlenme gibi fakt\u00f6rlerin s\u00fcrekli olarak n\u00fcfus art\u0131\u015f\u0131n\u0131n aleyhinde yaratt\u0131\u011f\u0131 etkiydi ve bu fakt\u00f6rlerin, hayvan ve bitkiler \u00fczerinde de etkili oldu\u011funu s\u00f6yl\u00fcyordu. E\u011fer sinek yumurtalar\u0131n\u0131 engelleyen fakt\u00f6rler olmasayd\u0131, d\u00fcnya k\u0131sa s\u00fcrede dizlerimize kadar sinekle dolard\u0131. Bunun olmamas\u0131 i\u00e7in \u00e7o\u011fu sinek \u00fcreyemeden \u00f6lmeliydi. Darwin, evrimi ileri g\u00f6t\u00fcrecek mekanizmay\u0131 Malthus\u2019un bu karamsar \u00e7al\u0131\u015fmas\u0131nda buldu. \u00c7o\u011falabilme \u015fans\u0131na eri\u015fen bireyler yaln\u0131zca \u015fansl\u0131 olarak tan\u0131mlanamazd\u0131. Baz\u0131 bireylerin belirli ko\u015fullar alt\u0131nda hayatta kalabilme \u00f6zellikleri, di\u011ferlerine g\u00f6re daha geli\u015fkin olmal\u0131yd\u0131. Daha b\u00fcy\u00fck, daha ince gagal\u0131 veya daha kal\u0131n k\u00fcrkl\u00fc olabilirlerdi. Bu \u00f6zelliklerle do\u011fan bireylerin \u00fcreme ve d\u00f6l verme \u015fans\u0131, t\u00fcrlerindeki zay\u0131f bireylere g\u00f6re daha fazlayd\u0131. Bir sonraki nesli olu\u015fturacak \u00f6zellikler anne ve babadan geldi\u011fi i\u00e7in, kuvvetli \u00f6zellikler yavrulara aktar\u0131labilecekti. \u2013 Carl Zimmer (Evrim, ISBN: 9786051069128)", "tags": ["insanbilim (antropoloji)", "toplumbilim (sosyoloji)"]},
{"source": "bilimfili.com", "url": "https://bilimfili.com/sevimli-bebeklerin-yanaklarini-neden-mincirmak-isteriz/", "category": "psikoloji", "date": "18 Kas\u0131m 2014", "title": "Sevimli Bebeklerin Yanaklar\u0131n\u0131 Neden \u201cM\u0131nc\u0131rmak\u201d \u0130steriz?", "content": "Yeni yeni y\u00fcr\u00fcmeye ba\u015flayan sevimlilik harikas\u0131 bir \u00e7ocu\u011fun yanaklar\u0131n\u0131 s\u0131karken ya da sevimli bir evcil hayvan\u0131 sar\u0131p sarmalarken, bir\u00e7o\u011fumuz di\u015flerini s\u0131kt\u0131\u011f\u0131n\u0131 ve garip bir sevgi ifadesiyle sevgimizi g\u00f6sterdi\u011fimiz \u015feye dair bir bast\u0131rma hareketi uygulad\u0131\u011f\u0131n\u0131 deneyimlemi\u015ftir. Bunun yan\u0131 s\u0131ra; bir\u00e7ok olumlu deneyime kar\u015f\u0131 olumsuz duygu durumunun ortaya \u00e7\u0131kt\u0131\u011f\u0131 olduk\u00e7a fazla \u00f6rnek de var. Sava\u015ftan d\u00f6nen e\u015fini g\u00f6ren bir kad\u0131n a\u011flamaya ba\u015flayabilir. Ergen k\u0131zlar sevdikleri bir pop-star\u0131n konserinde \u00e7\u0131\u011fl\u0131k atarlar ya da ma\u00e7\u0131 kazand\u0131ran gol\u00fc atan tak\u0131mdaki futbolcular ba\u011f\u0131r\u0131rlar. Yale University\u2019den psikologlar\u0131n\u00a0y\u00fcr\u00fctt\u00fc\u011f\u00fc\u00a0ara\u015ft\u0131rma; duygular\u0131m\u0131z\u0131n ve tepkilerimizin neden bir d\u00fczene sahip olmad\u0131\u011f\u0131na dair a\u00e7\u0131klama geli\u015ftirdi.  Ara\u015ft\u0131rma ekibi; denekleri bu tarz senaryolar\u0131n i\u00e7erisine sokarak onlar\u0131n \u015firin bebeklere ve mutlu birle\u015fmelere verdikleri tepkileri \u00f6l\u00e7t\u00fcler.\u00a0Kat\u0131l\u0131mc\u0131lara, olduk\u00e7a sevimli ya da normal g\u00f6r\u00fcn\u00fc\u015fl\u00fc hayvan foto\u011fraflar\u0131 g\u00f6stererek \u201csevimlilik agresyonlar\u0131\u201d g\u00f6zlemlendi. Deney s\u0131ras\u0131nda ekip, kat\u0131l\u0131mc\u0131lar\u0131n ellerindeki baloncuklu ambalaj naylonlar\u0131na tepkilerini izledi. Kat\u0131l\u0131mc\u0131lara, g\u00f6rd\u00fckleri \u015feyin sevimlilik seviyesine g\u00f6re ellerindeki baloncuklu naylonlardan istedikleri kadar patlatabilecekleri anlat\u0131ld\u0131. Deney sonucunda;\u00a0a\u015f\u0131r\u0131 sevimli slayt \u015fovu izleyen insanlar\u0131n kontrol grubuna k\u0131yasla daha fazla (\u00f6nemli d\u00fczeyde) baloncuk patlatt\u0131klar\u0131 g\u00f6r\u00fcld\u00fc. A\u015f\u0131r\u0131 sevimlili\u011fin agresyon geli\u015fimine katk\u0131 sundu\u011fu g\u00f6r\u00fclen ara\u015ft\u0131rma kapsam\u0131nda, \u00f6te yandan olumlu haberlere olumsuz tepkiler\u00a0veren bireylerin yo\u011fun duygular\u0131 daha h\u0131zl\u0131 tolere edebildikleri sonucuna ula\u015f\u0131ld\u0131. \u00d6rne\u011fin; \u00e7ocu\u011funun mezuniyetinde a\u011flayan ebevenyler, genellikle sevimli bir bebe\u011fin yanaklar\u0131n\u0131 s\u0131kmaya daha yatk\u0131n bireyler oluyorlar. Ara\u015ft\u0131rmada ayr\u0131ca, a\u015f\u0131r\u0131 olumsuz duygular\u0131n olumlu ifadelere neden oldu\u011funa dair baz\u0131 deliller de elde edildi. \u00d6rne\u011fin; korkutucu ya da zorlay\u0131c\u0131 durumlarla kar\u015f\u0131la\u015fan insanlarda tepki olarak gergin g\u00fcl\u00fc\u015flerin g\u00f6r\u00fclmesi ya da a\u015f\u0131r\u0131 \u00fcz\u00fcc\u00fc durumlara kar\u015f\u0131 verilen tepkinin \u201cg\u00fclmek\u201d olu\u015fu ge\u00e7mi\u015fte psikologlar taraf\u0131ndan g\u00f6zlemlenmi\u015fti. Ara\u015ft\u0131rma ekibi; bu bulgular\u0131n, bir\u00e7ok insan\u0131n bir anlam veremeden ger\u00e7ekle\u015ftirdi\u011fi tepkilere dair a\u00e7\u0131klama getirece\u011fini ve elde edilen bu kavray\u0131\u015flar\u0131n; insanlar\u0131n ak\u0131l ve fiziksel sa\u011fl\u0131\u011f\u0131yla, di\u011fer insanlarla geli\u015ftirdi\u011fi ili\u015fkilerin de\u011feriyle do\u011frudan ilintili olan duygular\u0131n\u0131 nas\u0131l a\u00e7\u0131\u011fa vurduklar\u0131na ve duygular\u0131n\u0131 nas\u0131l kontrol ettiklerine dair anlay\u0131\u015f\u0131m\u0131z\u0131 daha da geli\u015ftirece\u011fini ileri s\u00fcr\u00fcyor. \u00d6te yandan, sevimlilik agresyonunun yayg\u0131nl\u0131\u011f\u0131; insanlar\u0131n asl\u0131nda bu sevimli \u015feylere zarar vermek istedi\u011fi anlam\u0131na gelmedi\u011fini s\u00f6yleyen ekip; bu durumun daha \u00e7ok korumac\u0131 bir tepki ya da a\u015f\u0131r\u0131 mutluluk ve co\u015fkuyu beynin bast\u0131rma/s\u0131k\u0131\u015ft\u0131rma yollar\u0131ndan birisi olabilece\u011fini ileri s\u00fcr\u00fcyor. Yani\u00a0b\u00f6yle\u00a0bir davran\u0131\u015f bi\u00e7imi ile insanlar;\u00a0z\u0131t tepkilerle bir duygu dengesi olu\u015fturmaya \u00e7al\u0131\u015f\u0131yor olabilirler. Ara\u015ft\u0131rma Referans\u0131:\u00a0Arag\u00f3n, Oriana R., Margaret S. Clark, Rebecca L. Dyer, and John A. Bargh. \u201cDimorphous Expressions of Positive Emotion Displays of Both Care and Aggression in Response to Cute Stimuli.\u201d Psychological science (2015): 0956797614561044.", "tags": ["\u00e7ocuklar (pedagoji & pediatri)", "insan davran\u0131\u015flar\u0131 (davran\u0131\u015f bilimleri)"]},
{"source": "bilimfili.com", "url": "https://bilimfili.com/sosyal-kaygi-bozuklugu/", "category": "psikoloji", "date": "13 Kas\u0131m 2014", "title": "Sosyal Kayg\u0131 Bozuklu\u011fu", "content": "Sosyal kayg\u0131 bozuklu\u011fu ya\u015fayanlar, arkada\u015f edinme noktas\u0131nda daha fazla sorun ya\u015famas\u0131n\u0131n yan\u0131nda mevcut arkada\u015fl\u0131klar\u0131n\u0131n samimi olmad\u0131\u011f\u0131n\u0131 varsay\u0131yor. Kas\u0131m 2014`de Journal of Abnormal Psychology\u2018de \u00a0yay\u0131mlanan \u00e7al\u0131\u015fman\u0131n bulgular\u0131na g\u00f6re, sosyal kayg\u0131 bozuklu\u011funa sahip insanlar; arkada\u015flar\u0131n\u0131n s\u00f6ylediklerinin aksine arkada\u015fl\u0131k ili\u015fkilerinin k\u00f6t\u00fc oldu\u011fu alg\u0131s\u0131na sahip.\u00a0Fakat bu problemli alg\u0131 sosyal kayg\u0131 bozuklu\u011funa sahip insanlar\u0131n arkada\u015flar\u0131 taraf\u0131ndan ayn\u0131 \u015fekilde de\u011ferlendirilmiyor. Y\u00fcksek derecede sosyal kayg\u0131 bozuklu\u011funa sahip insanlar tipik olarak, asl\u0131nda oldu\u011fundan daha k\u00f6t\u00fc \u015feylerle kar\u015f\u0131la\u015ft\u0131klar\u0131n\u0131 d\u00fc\u015f\u00fcn\u00fcr. Bu ara\u015ft\u0131rma, ayn\u0131 durumun onlar\u0131n arkada\u015fl\u0131klar\u0131 i\u00e7in de ge\u00e7erli oldu\u011funu ortaya koyuyor. Basit bir utanga\u00e7l\u0131ktan ziyade, sosyal kayg\u0131 bozuklu\u011fu; yeni insanlarla tan\u0131\u015fma korkusu, sosyal davetlere kat\u0131l\u0131m korkusu ya da bir i\u015f g\u00f6r\u00fc\u015fmesinde reddedilme korkusu, \u00e7ekingenlik ya da kar\u015f\u0131la\u015f\u0131lan bir duruma dair ba\u015far\u0131s\u0131zl\u0131k korkusu gibi korkular\u0131n \u0131st\u0131rap verici\u00a0d\u00fczeyde hissedilmesi olarak tan\u0131mlanan psikiyatrik bir durumdur. Ara\u015ft\u0131rmada 112 kat\u0131l\u0131mc\u0131 sosyal kayg\u0131 bozuklu\u011funa sahip olanlar ve olmayanlar diye ikiye ayr\u0131ld\u0131 ve her kat\u0131l\u0131mc\u0131 romantik duygu beslemedi\u011fi bir arkada\u015f\u0131yla birlikte ara\u015ft\u0131rmaya kat\u0131ld\u0131. Ara\u015ft\u0131rmac\u0131lara g\u00f6re, sosyal kayg\u0131 bozuklu\u011funa sahip insanlar, arkada\u015flar\u0131n\u0131n aksine arkada\u015fl\u0131k ili\u015fkilerini k\u00f6t\u00fc olarak nitelendirirken arkada\u015flar\u0131 ise bu ili\u015fkiyi k\u00f6t\u00fc olarak nitelemezken daha farkl\u0131 yorumlarda bulunuyor. Bu yanl\u0131\u015f alg\u0131laman\u0131n \u00f6zellikle gen\u00e7 kat\u0131l\u0131mc\u0131larda ve g\u00f6rece yeni arkada\u015fl\u0131klarda ortaya \u00e7\u0131kt\u0131\u011f\u0131 sonucuna ula\u015f\u0131ld\u0131. Ara\u015ft\u0131rma sonucu elde ettikleri bulgular\u0131n sosyal kayg\u0131 bozuklu\u011fu olan insanlar\u0131n ili\u015fkilerinin, kendilerinin hayal etti\u011fi derecede korkun\u00e7 olmad\u0131\u011f\u0131n\u0131 anlamalar\u0131na yard\u0131mc\u0131 olabilme noktas\u0131nda \u00f6nemli rol oynuyor. Daha \u00f6nce yap\u0131lan bir\u00e7ok \u00e7al\u0131\u015fman\u0131n g\u00f6sterdi\u011fi gibi, zay\u0131f sosyal ba\u011flar kurman\u0131n insanlar\u0131 hastal\u0131ktan, depresyona hatta erken \u00f6l\u00fcme bile g\u00f6t\u00fcrecek problemlere maruz b\u0131rakt\u0131\u011f\u0131n\u0131 , dolay\u0131s\u0131yla insanlara arkada\u015fl\u0131klar kurabilme noktas\u0131nda yard\u0131mc\u0131 olabilmenin olduk\u00e7a \u00f6nemli. \u0130yi haber ise sosyal kayg\u0131 bozuklu\u011funun tedavi edilebilir olmas\u0131. Ony\u0131llard\u0131r yap\u0131lan ara\u015ft\u0131rmalar, bili\u015fsel davran\u0131\u015f tedavisi gibi terapilerin uzun vadede bu bozuklu\u011fu gidermede olduk\u00e7a etkili oldu\u011funu g\u00f6steriyor. Makalenin Orijinal Hali \u0130\u00e7in Kaynak:\u00a0Washington University", "tags": ["Anksiyete (Kayg\u0131 bozuklu\u011fu)", "insan davran\u0131\u015flar\u0131 (davran\u0131\u015f bilimleri)", "zihinsel hastal\u0131klar (psikopatoloji)"]},
{"source": "bilimfili.com", "url": "https://bilimfili.com/depresyon-bulasici-mi/", "category": "psikoloji", "date": "16 Kas\u0131m 2014", "title": "Depresyon Bula\u015f\u0131c\u0131 m\u0131?", "content": "\u00c7a\u011f\u0131m\u0131z\u0131n en yayg\u0131n, her kap\u0131y\u0131 en az bir kere \u00e7alan hastal\u0131\u011f\u0131 olan depresyonun, insanlar aras\u0131nda bula\u015f\u0131c\u0131 olma ihtimali var. Bizler kendimizi halsiz hissetti\u011fimizde \u201cDepresyonday\u0131m\u201d diye d\u00fc\u015f\u00fcn\u00fcr bazen bunun \u00fczerine de \u015fark\u0131lar \u015fiirler yazar\u0131z . Ancak asl\u0131nda bir g\u00fcn \u00f6nce yan\u0131m\u0131zda bir arkada\u015f\u0131m\u0131z hap\u015f\u0131rm\u0131\u015f ve sevgilimizi hasta olmas\u0131na ra\u011fmen \u00f6pm\u00fc\u015f olabilir miyiz? Major depresif bozukluk (MDD)\u00a0 \u2018Depresyon\u2019 , Stony Brook \u00dcniversitesi , Psikoloji ve Radyoloji B\u00f6l\u00fcm\u00fc Yard\u0131mc\u0131 Do\u00e7ent Doktoru Turhan Canl\u0131\u2019ya g\u00f6re bula\u015f\u0131c\u0131 bir hastal\u0131k olarak tekrar bir\u00a0 konsept belirleme yap\u0131lmas\u0131 gereken\u00a0 bir hastal\u0131k. Biology of Mood & Anxiety Disorders dergisinde yay\u0131mlanan \u00e7al\u0131\u015fmada depresyon;\u00a0parazitik, viral veya bakteriyel enfeksiyon sonucu olu\u015fabilecek bir hastal\u0131k olarak kaydedildi. \u00c7al\u0131\u015fmada ayn\u0131 zamanda bu organizmalar\u0131n hangi yollarla ve mekanizmalarla depresyon etiyolojisi oldu\u011funa \u00f6rnekler verildi. Depresyon, toplam n\u00fcfusun y\u00fczde 15 ila 20\u2019sinin bir \u015fekilde tecr\u00fcbe etmesi dolay\u0131s\u0131yla \u00e7a\u011f\u0131n en yayg\u0131n hastal\u0131klar\u0131ndan biri. Hastal\u0131\u011f\u0131n kendini tekrar etmesi \u00e7ok yayg\u0131n ve ila\u00e7la tedavi y\u00f6ntemleri hen\u00fcz pek de\u011fi\u015fmedi. Depresyon sebebi olan bir \u00e7ok \u015fey hen\u00fcz bilinmedi\u011fi i\u00e7in, etiyoloji \u00e7al\u0131\u015fmalar\u0131 ba\u015f \u00fcst\u00fcnde tutuluyor. Stony Brook SCAN Merkezi\u2019nin y\u00f6neticisi ve ayn\u0131 zamanda Sinirbilimi Program\u0131\u2019n\u0131n \u00fcyesi olan Dr. Canl\u0131 : \u201cElimizdeki depresyonu izleme kay\u0131tlar\u0131 ile, depresyon\u2019u bula\u015f\u0131c\u0131 bir hastal\u0131k olarak yeniden kavramsalla\u015ft\u0131rm\u0131\u015f oldum\u201d dedi ve ekledi \u201c\u0130leride d\u00fczenlenecek ortak ara\u015ft\u0131rmalar depresyon etiyolojisinde nedensel bir rol oynayan vir\u00fcs, bakteri ve parazitler \u00fczerine kurulmal\u0131.\u201d \u00c7al\u0131\u015fmada Dr. Canl\u0131 \u00fc\u00e7 arg\u00fcman ortaya koyuyor ve bu arg\u00fcmanlarla neden depresyon \u00fczerinde yeniden bir kavramsalla\u015ft\u0131rma yap\u0131lmas\u0131n\u0131n ho\u015f bir \u00e7al\u0131\u015fma olaca\u011f\u0131n\u0131 g\u00f6steriyor. Birincisi arg\u00fcmanda, depresyon hastalar\u0131n\u0131n enerji d\u00fc\u015f\u00fc\u015f\u00fc gibi hastal\u0131k belirtileri g\u00f6stermeleri ve depresyon dahilinde bilinen iltihap yap\u0131c\u0131 biyog\u00f6stergelerin (biomarker) hastal\u0131k yap\u0131c\u0131 orijinlerinin olmas\u0131. \u0130kinci arg\u00fcman, parazit, bakteri ve vir\u00fcslerin insanlar\u0131n duygu-durumlar\u0131nda de\u011fi\u015fiklikler yaratabilece\u011fini tan\u0131ml\u0131yor. \u00dc\u00e7\u00fcnc\u00fc arg\u00fcman ise Dr. Canl\u0131\u2019n\u0131n insan v\u00fccudunu mikroorganizmalar i\u00e7in bir ekosistem olarak g\u00fcndeme getirmesi ve tabii ki\u00a0 geneti\u011fin rol\u00fc. Bu \u00fc\u00e7 temel noktaya dayanarak Dr. Canl\u0131 , \u00e7ok fazla say\u0131da depresyonlu hastan\u0131n kat\u0131laca\u011f\u0131, kontrol grubunun (depresyona yakalanmayanlar) da geni\u015f oldu\u011fu, bula\u015f\u0131c\u0131 hastal\u0131klar protokol\u00fcn\u00fcn depresyon \u00fczerine do\u011fru bir \u015fekilde uygulanaca\u011f\u0131 \u00e7ok geni\u015f bir ara\u015ft\u0131rma \u00f6ng\u00f6r\u00fcyor.", "tags": ["Depresyon (\u00c7\u00f6kertici bozukluk)", "zihinsel hastal\u0131klar (psikopatoloji)"]},
{"source": "bilimfili.com", "url": "https://bilimfili.com/hafizaya-acilan-kapi-tam-olarak-saptandi/", "category": "psikoloji", "date": "1 Aral\u0131k 2014", "title": "Belle\u011fe A\u00e7\u0131lan Kap\u0131 Tam Olarak Saptand\u0131", "content": "\u0130nsan beyni s\u00fcrekli olarak bilgi depolar. Fakat, yeni deneyimlerimizin haf\u0131zam\u0131zda nas\u0131l kal\u0131c\u0131 hale geldi\u011fine dair s\u0131n\u0131rl\u0131 bilgimiz vard\u0131. Magdeburg \u00dcniversitesi ve German Center for Neurodegenerative Diseases (DZNE)\u2019 ara\u015ft\u0131rmac\u0131lar\u0131n i\u00e7erisinde bulundu\u011fu uluslararas\u0131 bir ara\u015ft\u0131rma ekibi daha \u00f6nce ba\u015far\u0131lamayan bir ilke imza atarak; haf\u0131zalar\u0131n nerede olu\u015fturuldu\u011funa dair net olarak bir saptamada bulundular. Ekip bu yeri beyindeki en spesifik devrelerine kadar belirlemeyi ba\u015fard\u0131. Ara\u015ft\u0131rmac\u0131lar bu saptamaya, \u00e7ok hassas bir Manyetik Rezonans G\u00f6r\u00fcnt\u00fcleme (MRI) teknolojisini kullanarak ula\u015ft\u0131lar.Nature Communications\u00a0\u2018da yay\u0131nlanan makalenin elde edilen sonu\u00e7lar\u0131 ve kullan\u0131lan \u00e7al\u0131\u015fma metodunun Alzheimer Hastal\u0131\u011f\u0131n\u0131n beyindeki etkilerini belirlemede yard\u0131mc\u0131 olabilece\u011fi noktas\u0131ndaki umutlar\u0131 art\u0131rd\u0131. Ge\u00e7mi\u015f tecr\u00fcbeleri ve olaylar\u0131 hat\u0131rlatmak i\u00e7in\u00a0beynin de\u011fi\u015fik b\u00f6lgelerinde bir \u00e7al\u0131\u015fma y\u00fcr\u00fct\u00fclmeli. Fakat bu birbirine ba\u011f\u0131ml\u0131 etkile\u015fim hala tam olarak belirlenebilmi\u015f de\u011fil, \u00f6te yandan, haf\u0131zalar\u0131n; \u00f6ncelikli olarak beynin haf\u0131za i\u00e7eri\u011finin olu\u015fturulmas\u0131nda ve onlar\u0131 hat\u0131rlamada kontrol merkezi olan ve beynin i\u00e7 kesiminde bulunan serebral kortekste depoland\u0131\u011f\u0131 biliniyor. Bu olay hipokamp\u00fcste ve ona kom\u015fu entorhinal kortekste meydana geliyor.\u00a0Magdeburg\u2019da DZNE s\u00f6zc\u00fcs\u00fc ve Magdeburg \u00dcniversitesi Bili\u015fsel N\u00f6roloji ve Dementia Ara\u015ft\u0131rmalar\u0131\u00a0b\u00f6l\u00fcm ba\u015fkan\u0131 olan Profes\u00f6r Emrah D\u00fczel \u201cBeynin bu alanlar\u0131n\u0131n (bilginin topland\u0131\u011f\u0131 ve i\u015flendi\u011fi yerler) haf\u0131zalar\u0131n olu\u015fturulmas\u0131ndan sorumlu oldu\u011fu bug\u00fcne kadar yap\u0131lan \u00e7al\u0131\u015fmalarla az \u00e7ok\u00a0biliniyordu. Bizim \u00e7al\u0131\u015fmam\u0131z bu duruma bak\u0131\u015f\u0131m\u0131z\u0131 daha da belirgin hale getirdi\u201d diyor ve ekliyor: \u201cBiz hipokampus ve entorhinal korteksteki n\u00f6ronal katmanlarda insan haf\u0131zalar\u0131n\u0131n olu\u015fum yerini saptayabildik. Hangi n\u00f6ronal katman\u0131n aktif halde oldu\u011funu belirledik. Bu durum da bilginin direkt olarak hipokamp\u00fcse mi y\u00f6nlendirildi\u011fini yoksa hipokamp\u00fcsten serebral kortekse mi ta\u015f\u0131nd\u0131\u011f\u0131n\u0131 ortaya \u00e7\u0131kard\u0131. Daha \u00f6nce kullan\u0131lan MRI teknikleri bilginin bu ak\u0131\u015f y\u00f6n\u00fcn\u00fc tam olarak belirlemede yetersizdi. Bu y\u00fczden ilk olarak biz beyinde haf\u0131zaya a\u00e7\u0131lan kap\u0131n\u0131n tam olarak nerede oldu\u011funu saptam\u0131\u015f olduk.\u201d \u00c7al\u0131\u015fmada, ara\u015ft\u0131rmac\u0131lar haf\u0131za testine g\u00f6n\u00fcll\u00fc olarak kat\u0131lan ki\u015filerin beyinlerinde \u00f6l\u00e7\u00fcmler yapt\u0131lar. \u00d6l\u00e7\u00fcmler \u201c7 Tesla ultra-high field MRI\u201d denilen \u00f6zel bir manyetik rezonans g\u00f6r\u00fcnt\u00fcleme y\u00f6ntemi kullan\u0131larak yap\u0131ld\u0131. Bu y\u00f6ntem ara\u015ft\u0131rmac\u0131lara, insan beyninin b\u00f6lgelerinin aktivitelerini daha \u00f6nce e\u015fi g\u00f6r\u00fclmemi\u015f bir \u015fekilde belirlemelerini sa\u011flad\u0131. Prof. D\u00fczel: \u201cBu \u00f6l\u00e7\u00fcm tekni\u011fi bizlerin beyindeki bilgi ak\u0131\u015f\u0131n\u0131 par\u00e7alara b\u00f6lmemize ve haf\u0131za olu\u015fumundan sorumlu b\u00f6lgeleri ayr\u0131nt\u0131s\u0131na kadar incelememize olanak sa\u011flad\u0131. Sonu\u00e7 olarak, umuyoruz ki; Alzheimer gibi haf\u0131zayla ilgili hastal\u0131klara dair yeni bak\u0131\u015f a\u00e7\u0131lar\u0131 elde edebilece\u011fiz. Dementia\u2019y\u0131 g\u00f6z\u00fcn\u00fcne al\u0131rsak; bilgi \u201cdokunulmam\u0131\u015f\u201d bir halde hala haf\u0131zaya a\u00e7\u0131lan kap\u0131da bekliyor mu? Haf\u0131zalar i\u015flendi\u011finde daha sonras\u0131nda sorunlar ortaya \u00e7\u0131kacak m\u0131? gibi sorular\u0131 cevapland\u0131rmay\u0131 umuyoruz.\u201d dedi. Kaynak:\u00a0DZNE", "tags": ["bellek (haf\u0131za)", "beyin"]},
{"source": "bilimfili.com", "url": "https://bilimfili.com/dikkat-ve-dokunma-duyusu-etkilesimi/", "category": "psikoloji", "date": "10 Aral\u0131k 2014", "title": "Dikkat ve Dokunma Duyusu Etkile\u015fimi", "content": "G\u00f6rd\u00fc\u011f\u00fcm\u00fcz bir \u015feye odaklan\u0131p odaklanmad\u0131\u011f\u0131m\u0131z, spesifik n\u00f6ron gruplar\u0131n\u0131n ate\u015flenmesini g\u00f6r\u00fcnt\u00fcleyerek kolayca farkedilebilir. \u015eimdi, Johns Hopkins \u00dcniversitesi\u2019nin yeni \u00e7al\u0131\u015fmas\u0131na g\u00f6re dokunma duyusu i\u00e7in de ayn\u0131 \u015fey tamamen ge\u00e7erli. Ara\u015ft\u0131rma bilimcileri, d\u0131\u015f uyaranlar\u0131n hayvan t\u00fcrlerinin d\u00fc\u015f\u00fcnce ve duygular\u0131n\u0131 nas\u0131l etkiledi\u011fini anlamaya \u00e7ok daha yak\u0131nlar. D\u00fcnya\u2019da hepsini i\u015fleyemeyece\u011fimiz kadar \u00e7ok bilgi var ve bir \u00e7ok ara\u015ft\u0131rmac\u0131ya g\u00f6re beyin, ald\u0131\u011f\u0131m\u0131z bilginin bir \u00e7o\u011funu silerek bu durumla ba\u015f etmeye \u00e7al\u0131\u015f\u0131yor. Buna \u2018se\u00e7ici dikkat\u2019 diyoruz. Ancak kesin olan\u00a0\u015fu: beynin d\u0131\u015far\u0131 att\u0131\u011f\u0131 k\u0131s\u0131m tamamen alakas\u0131z olan bir k\u0131s\u0131m. Bu \u00e7al\u0131\u015fmada ise beynin bunu nas\u0131l yapt\u0131\u011f\u0131 anla\u015f\u0131lmaya \u00e7al\u0131\u015f\u0131ld\u0131. Ara\u015ft\u0131rmc\u0131lardan Manuel Gomez-Ramirez, Ph.D.,\u00fc\u00e7 makak maymunu dokunma duyular\u0131n\u0131 uyararak, kalem \u015feklinde bir objenin ya dikey-yatay oryantasyonuna ya da titre\u015fimin h\u0131z\u0131na dikkat etmek \u00fczere e\u011fitti. (kalemle maymunlara dokunulmu\u015f ve farkl\u0131 \u015fekillerde dokunma duyusu uyar\u0131lm\u0131\u015ft\u0131r) Makaklar g\u00f6zlerini do\u011fru cevaba tekab\u00fcl eden, monit\u00f6rdeki bir noktaya dikmeyi \u00f6\u011frendiler ve her seferinde bir damla su ya da meyvesuyuyla \u00f6d\u00fcllendirildiler. Ara\u015ft\u0131rmac\u0131 daha sonra n\u00f6ron gruplar\u0131n\u0131n aktivitelerini g\u00f6r\u00fcnt\u00fcleyerek, hangi \u00f6zelli\u011fi ya \u00a0da durumu hangi gruplar\u0131n i\u015fledi\u011fini ortaya koydu. Makaklar oryantasyona dikkat etti\u011finde, bu i\u015fle ilgili n\u00f6ronlar\u0131n, titre\u015fimi i\u015fleyen n\u00f6ronlardan \u00e7ok daha h\u0131zl\u0131 ate\u015flendi\u011fini ve daha senkronize hareket etti\u011fi g\u00f6r\u00fcld\u00fc.Bu kadar\u0131 bile eski dikkat \u00e7al\u0131\u015fmalar\u0131yla son derece tutarl\u0131 ve do\u011fru bir hipotez kuruldu\u011funu ortaya koydu. \u00a0 Referans \u00a0 : \u00a0\u00a0Manuel Gomez-Ramirez, Natalie K. Trzcinski, Stefan Mihalas, Ernst Niebur, Steven S. Hsiao. Temporal Correlation Mechanisms and Their Role in Feature Selection: A Single-Unit Study in Primate Somatosensory Cortex. PLoS Biology, 2014; 12 (11): e1002004 DOI: 10.1371/journal.pbio.1002004", "tags": ["beyin", "dikkat", "dokunma duyusu"]},
{"source": "bilimfili.com", "url": "https://bilimfili.com/neden-guluyoruz/", "category": "psikoloji", "date": "19 Kas\u0131m 2014", "title": "Neden G\u00fcl\u00fcyoruz?", "content": "[su_spacer]E\u011fer birisi size \u201cg\u00fclmek\u201d ifadesini ne ile ili\u015fkilendirirsin diye sorsa cevab\u0131n\u0131z muhtemelen \u201cmutluluk ile\u201d \u00a0olacakt\u0131r. Fakat bu cevap \u00fczerinde biraz d\u00fc\u015f\u00fcn\u00fcrseniz asl\u0131nda biraz sorunlu bir cevap oldu\u011funu farkedersiniz. Sonu\u00e7 olarak; g\u00fclmek yaln\u0131zca bir ki\u015finin mutlu oldu\u011fu anlam\u0131na gelmez, ya da tersi \u015fekilde mutlu olmak da her zaman g\u00fclmeye sebep olmaz. G\u00fclmek ifadesinin di\u011fer y\u00fcz ifadeleriyle olan ili\u015fkisini incelemeye \u00e7al\u0131\u015f\u0131rsak, belirli bir y\u00fcz ifadesini bir duruma ba\u011flaman\u0131n zorlu\u011fuyla\u00a0bariz olarak\u00a0kar\u015f\u0131la\u015f\u0131r\u0131z. \u00d6rne\u011fin, \u201cka\u015flar\u0131 \u00e7atmak\u201d ifadesi b\u00fct\u00fcn k\u00fclt\u00fcrlerde k\u0131zman\u0131n, rahats\u0131zl\u0131\u011f\u0131n ya da konsantrasyonun ifadesi olarak y\u00fcze yans\u0131r. \u00d6te yandan g\u00fclmek ise; endi\u015fe ve korkudan tutun da ba\u015far\u0131 ve e\u011flenceye kadar bir\u00e7ok durumun y\u00fcze yans\u0131ya ifadesi olabilir. Marquette \u00dcniversitesi Psikoloji B\u00f6l\u00fcm\u00fc\u2019nden Yar. Do\u00e7. Dr. Nakia Gordon \u00fcniversitenin dergisine yapt\u0131\u011f\u0131 a\u00e7\u0131klamada; n\u00f6rolojik g\u00f6r\u00fcnt\u00fcleme verilerinin, y\u00fcz ifadelerinin nas\u0131l olu\u015ftu\u011funu kavrama noktas\u0131nda bizlere yard\u0131mc\u0131 oldu\u011funu ancak neden g\u00fcld\u00fc\u011f\u00fcm\u00fcze dair bir a\u00e7\u0131klamas\u0131n\u0131n olmad\u0131\u011f\u0131n\u0131 s\u00f6yl\u00fcyor. Demek ki ikna edici bir cevap bulabilmek i\u00e7in n\u00f6rolojik g\u00f6r\u00fcnt\u00fcleme verilerinden ziyade ba\u015fka yerlere de bakmal\u0131y\u0131z. Baz\u0131 uzmanlar, cevab\u0131n; insan davran\u0131\u015flar\u0131n\u0131 her y\u00f6nden anlamland\u0131rmaya \u00e7al\u0131\u015fan psikoloji biliminin bir par\u00e7as\u0131 olan evrimsel psikolojide oldu\u011funu s\u00f6yl\u00fcyorlar. G\u00fclmenin evrimine dair a\u00e7\u0131klaman\u0131n ilk ad\u0131mlar\u0131 Charles Dawrin\u2019den geldi. Darwin \u201cThe Expression of Emotions in Men and Animals\u201d kitab\u0131nda insanlar\u0131n \u201cg\u00fclmek ifadesini\u201d \u00a0hayvanlar\u0131n di\u015flerini g\u00f6sterme davran\u0131\u015f\u0131ndan a\u015f\u0131rm\u0131\u015f olabileceklerini s\u00f6yl\u00fcyor. Zamanla ilkel kabileler, y\u0131rt\u0131c\u0131 bir hayvan\u0131n b\u00f6lgesini ele ge\u00e7irdiklerinde bunu basit bir kutlaman\u0131n ifadesi olarak kullanmaya ba\u015flad\u0131lar. Bunun yan\u0131nda, g\u00fclmek \u00fczerine yap\u0131lan ara\u015ft\u0131rmalar\u0131n en \u00f6nemlilerinden birisi de Guillaume-Benjamin Duchenne (n\u00f6rolojinin Darwin\u2019i) taraf\u0131ndan ger\u00e7ekle\u015ftirildi. Duchenne y\u00fczdeki baz\u0131 tek kaslar\u0131 elektrikle uyararak olu\u015fan de\u011fi\u015fimleri g\u00f6zleyen deneyler yap\u0131yordu. Yale \u00dcniversitesi\u2019nden deneysel psikolog ve ayn\u0131 zamanda Lip Service kitab\u0131n\u0131n yazar\u0131 Dr. Marianne LaFrance Wired\u2018a yapt\u0131\u011f\u0131 a\u00e7\u0131klamada: \u201cDuchenne\u2019in en \u00f6nemli bulgusu i\u00e7ten gelen g\u00fcl\u00fc\u015f ile sahte g\u00fcl\u00fc\u015f\u00fc ay\u0131rt edici fark\u0131 ortaya \u00e7\u0131karmas\u0131d\u0131r\u201d diyor. Duchenne G\u00fcl\u00fc\u015f\u00fc (solda), K\u0131smen Duchenne G\u00fcl\u00fc\u015f\u00fc (ortada), non-Duchenne G\u00fcl\u00fc\u015f\u00fc (sa\u011fda) Duchenne\u2019in ara\u015ft\u0131rmalar\u0131 sayesinde, y\u00fcz ifadeleri \u00fczerine ara\u015ft\u0131rmalar yapan bilim insanlar\u0131 Duchenne g\u00fcl\u00fc\u015f\u00fc (i\u00e7ten gelen g\u00fcl\u00fc\u015f) ve non-Duchenne g\u00fcl\u00fc\u015f\u00fc (sahte g\u00fcl\u00fc\u015f) birbirinden ay\u0131rt edebiliyorlar. E\u011fer g\u00fcl\u00fc\u015f, g\u00f6z etraf\u0131ndaki kaslarda yans\u0131mas\u0131n\u0131 buluyorsa o g\u00fcl\u00fc\u015f muhtemelen bir Duchenne g\u00fcl\u00fc\u015f\u00fcd\u00fcr. Her ne kadar g\u00fcl\u00fc\u015f \u00fczerine yap\u0131lan \u00e7al\u0131\u015fmalar ge\u00e7erlili\u011fini korusa da, yine de modern ara\u015ft\u0131rmalar bu konuda baz\u0131 detaylar\u0131 da bizlere sunuyor. \u00d6rne\u011fin, herkes ruh halimizin y\u00fcz\u00a0ifadelerimizi etkiledi\u011fini bilirken, az say\u0131da insan y\u00fcz ifadelerimizin de ayn\u0131 zamanda ruh halimizi etkiledi\u011fini bilir. Gordon; kar\u0131\u015f\u0131k bir y\u00fcz ifadesinin bizi mutlu hissettirebilece\u011fini s\u00f6yl\u00fcyor. Ara\u015ft\u0131rmalar beynimizin kaslar\u0131m\u0131zdan (ve di\u011fer i\u00e7 organlar\u0131m\u0131zdan) nas\u0131l hissetti\u011fimizi anlamland\u0131rmak i\u00e7in feed-back ald\u0131\u011f\u0131n\u0131 s\u00f6yl\u00fcyor. Almanya\u2019daki Mannheim \u00dcniversitesi\u2019nden Dr. Fritz Strack ve \u00e7al\u0131\u015fma arkada\u015flar\u0131n\u0131n 1980\u2019lerin sonunda yapt\u0131klar\u0131 \u00e7al\u0131\u015fmada, kat\u0131l\u0131mc\u0131lar iki gruba ayr\u0131ld\u0131lar. Gruplardan birisinden di\u015flerinin aras\u0131nda kalem tutmas\u0131 istenirken di\u011fer grubun dudaklar\u0131n\u0131n aras\u0131nda kalem tutmas\u0131 istendi. E\u011fer ikisini de denerseniz, birisinin g\u00fclmeyi zorla\u015ft\u0131rd\u0131\u011f\u0131n\u0131, di\u011ferinin de y\u00fcz\u00fcn\u00fcz\u00fc asmay\u0131 zorla\u015ft\u0131rd\u0131\u011f\u0131n\u0131 g\u00f6r\u00fcrs\u00fcn\u00fcz. Daha sonra, kat\u0131l\u0131mc\u0131lardan bir dizi mizah dergisini okumalar\u0131 istendi.  Journal of Personality and Social Psychology\u2018de yay\u0131nlanan bulgulara g\u00f6re; kalemi di\u015flerinin aras\u0131nda tutanlar, dudaklar\u0131n\u0131n aras\u0131nda tutanlara oranla mizah dergisini daha e\u011flenceli buldular. Gordon yapt\u0131\u011f\u0131 a\u00e7\u0131klamada: \u201cB\u00f6ylelikle, g\u00fclmek yaln\u0131zca di\u011ferlerinin nas\u0131l hissetti\u011fini anlamam\u0131z\u0131 de\u011fil ayn\u0131 zamanda bu duygular\u0131 daha g\u00fc\u00e7l\u00fc bir \u015fekilde anlamam\u0131za yard\u0131mc\u0131 oluyor. Baz\u0131 durumlarda da bize nas\u0131l tepki vermemiz gerekti\u011fi konusunda yard\u0131mc\u0131 oluyor\u201d diyor. Yani, bir daha belirli bir ifadenin k\u00f6kenine dair d\u00fc\u015f\u00fcncelere dalarsan\u0131z, bunu di\u015flerinizin aras\u0131nda bir kalem tutarak yap\u0131n. \ud83d\ude42 Kaynak: MedicalDaily [su_spacer]", "tags": ["g\u00fclmek", "insan davran\u0131\u015flar\u0131 (davran\u0131\u015f bilimleri)", "insan evrimi", "insanbilim (antropoloji)"]},
{"source": "bilimfili.com", "url": "https://bilimfili.com/cocuk-beyni-ve-seker/", "category": "psikoloji", "date": "14 Aral\u0131k 2014", "title": "\u00c7ocuk Beyni ve \u015eeker", "content": "California \u00dcniversitesi\u00a0San Diego T\u0131p Okulu ara\u015ft\u0131rmac\u0131lar\u0131 taraf\u0131ndan yap\u0131lan yeni bir ara\u015ft\u0131rma obez \u00e7ocuklar\u0131n beyinlerinin \u015feker tad\u0131na di\u011fer \u00e7ocuklardan daha farkl\u0131 tepki verdi\u011fini g\u00f6steriyor.\u00a0International Journal of Obesity dergisinde yay\u0131mlanan bu \u00e7al\u0131\u015fma, \u015fekere kar\u015f\u0131 a\u015f\u0131r\u0131 duyarl\u0131l\u0131k ile a\u015f\u0131r\u0131 \u015feker t\u00fcketimi aras\u0131nda nedensel bir ili\u015fki \u00f6ne s\u00fcrm\u00fcyor; ancak say\u0131lar\u0131 gittik\u00e7e artan obez \u00e7ocuklar\u0131n bu besine\u00a0kar\u015f\u0131 psikolojik bir \u00f6d\u00fclm\u00fc\u015f\u00e7esine a\u015f\u0131r\u0131 bir tepki verdi\u011fi\u00a0fikrini destekliyor.\nBesin ile motive olma ve onu\u00a0t\u00fcketti\u011finde kendini iyi hissetmeyi i\u00e7eren bu abart\u0131lm\u0131\u015f \u201cbesin \u00f6d\u00fcl\u00fc\u201d hissiyat\u0131 baz\u0131 \u00e7ocuklar\u0131n beyinlerinde canlar\u0131n\u0131n daha \u00e7ok \u015feker \u00e7ekmesine neden olan baz\u0131 beyin devrelerinin olabilece\u011fi anlam\u0131na gelmekte. Di\u011fer bir deyi\u015fle, obez \u00e7ocuklar\u0131n beyinleri normal kilolu \u00e7ocuklara g\u00f6re\u00a0\u015fekere kar\u015f\u0131 art\u0131r\u0131lm\u0131\u015f\u00a0bir tepki g\u00f6stermekte. Bu \u00e7al\u0131\u015fman\u0131n en kayda de\u011fer ve klinik olarak y\u00fcksek \u00f6neme sahip k\u0131sm\u0131 ise 8 ya\u015f kadar k\u00fc\u00e7\u00fck \u00e7ocuklar\u0131n beyinlerindeki farkl\u0131l\u0131klar\u0131n tespit edilebiliyor olmas\u0131. \u00c7al\u0131\u015fmada, 8 ila 12 ya\u015flar\u0131 aras\u0131ndaki 23 \u00e7ocu\u011fun beyinleri \u00e7ay ka\u015f\u0131\u011f\u0131n\u0131n 1/5\u2019i miktardaki \u015fekerli su i\u00e7tikleri s\u0131rada taranarak incelendi. \u00c7ocuklardan g\u00f6zleri kapal\u0131 bir \u015fekilde bu \u015fekerli (s\u00fckroz) suyu a\u011f\u0131zlar\u0131nda dola\u015ft\u0131rarak tad\u0131na odaklanmalar\u0131 istendi. V\u00fccut-k\u00fctle indeksine g\u00f6re \u00e7ocuklar\u0131n 10\u2019u obez 13\u2019\u00fc sa\u011fl\u0131kl\u0131 bir kiloya sahipti ve hepsi de ara\u015ft\u0131rma \u00f6ncesinde, sonu\u00e7lar\u0131 yan\u0131ltabilecek b\u00fct\u00fcn parametreleri \u00fczerinde teste tabi tutuldu. \u00d6rne\u011fin, \u00e7ocuklar\u0131n hepsi de sa\u011flak ve psikiyatrik problem ya\u015famam\u0131\u015f olanlardan se\u00e7ildi. Ayr\u0131ca hepsinin s\u00fckroz tad\u0131n\u0131 sevdi\u011fi kaydedildi. Beyin g\u00f6r\u00fcnt\u00fcleri g\u00f6sterdi ki, t\u00fcm obez \u00e7ocuklar insular korteks ve amigdala b\u00f6lgeleride a\u015f\u0131r\u0131 aktiviteye sahipler. Bu b\u00f6lgeler, alg\u0131lama, tercih, duygu, fark\u0131ndal\u0131k,motivasyon, \u00f6d\u00fcl ve tad almayla ilgili b\u00f6lgeleridir. Obez \u00e7ocuklar, beynin \u00fc\u00e7\u00fcnc\u00fc bir b\u00f6lgesi olan \u2018 striyatum \u2019 b\u00f6lgesinde artan hi\u00e7bir n\u00f6ron aktivitesi g\u00f6stermediler. Striyatum ayn\u0131 zamanda \u00f6d\u00fcl-cevap mekanizmas\u0131n\u0131n devrelerinin bulundu\u011fu ve di\u011fer aktivitelerinin yeti\u015fkinlerde obeziteyle ilgili oldu\u011fu bilinen bir b\u00f6lgedir. Yine de, striatum ergenli\u011fe kadar tamamen geli\u015fmi\u015f de\u011fildir. \u00c7al\u0131\u015fman\u0131n \u00f6nemli k\u0131s\u0131mlar\u0131ndan birisi de beyin taramalar\u0131n\u0131n, ergenlik \u00f6ncesi \u00f6d\u00fcl devrelerini d\u00f6k\u00fcmanlar halinde ortaya koymas\u0131 oldu. Bu \u00e7al\u0131\u015fmaya ba\u011fl\u0131 olarak yeme\u011fe kar\u015f\u0131 \u00f6d\u00fcl mekanizmas\u0131n\u0131n a\u015f\u0131r\u0131 duyarl\u0131l\u0131k g\u00f6stermesinin engellenmesi ve buna dayanarak da \u00e7ocuklarda obezitenin \u00f6n\u00fcne ge\u00e7ilmesi m\u00fcmk\u00fcn olacakt\u0131r. \u00c7\u00fcnk\u00fc \u00e7al\u0131\u015fmaya g\u00f6re, obez \u00e7ocuklar y\u00fczde 80 ila 90 ihtimalle obez yeti\u015fkinlere d\u00f6n\u00fc\u015f\u00fcyorlar. Amerika\u2019daki \u00e7ocuklar\u0131n 3`te 1`i obez ya da fazla kilolu. Referans: K Boutelle, C E Wierenga, A Bischoff-Grethe, A J Melrose, E Grenesko-Stevens, M P Paulus, W H Kaye. Increased brain response to appetitive tastes in the insula and amygdala in obese compared to healthy weight children when sated. International Journal of Obesity, 2014; DOI: 10.1038/ijo.2014.206", "tags": ["beslenme", "beyin", "\u00e7ocuklar (pedagoji & pediatri)", "\u015feker"]},
{"source": "bilimfili.com", "url": "https://bilimfili.com/bebekler-mutlu-olduklari-anlari-hatirliyorlar/", "category": "psikoloji", "date": "25 Kas\u0131m 2014", "title": "Bebekler Mutlu Olduklar\u0131 Anlar\u0131 Hat\u0131rl\u0131yorlar", "content": "5 ayl\u0131k \u00e7ocuklar\u0131yla oyun oynayarak ve konu\u015farak zaman ge\u00e7iren ebeveynler \u00e7ocuklar\u0131n\u0131n ileride bir g\u00fcn bu anlar\u0131 hat\u0131rlay\u0131p hat\u0131rlayamayacaklar\u0131n\u0131 merak ediyorlar. Brigham Young University (BYU) \u2018nin yapt\u0131\u011f\u0131 yeni bir \u00e7al\u0131\u015fma sayesinde art\u0131k bu merak\u0131m\u0131z giderilmi\u015f\u00a0oldu; \u00e7ocuklar iyi ge\u00e7irdikleri zamanlar\u0131 hat\u0131rl\u0131yorlar. Infant Behavior and Development \u2018da yay\u0131nlanan makaleye g\u00f6re; bebekler olumlu bir duygu ya da etkiyi hat\u0131rlamaya daha yatk\u0131nlar. \u00c7al\u0131\u015fman\u0131n liderlerinden BYU Psikoloji b\u00f6l\u00fcm\u00fcnden Prof. Ross Flom: \u201d \u0130nsanlar bebeklerin haf\u0131zalar\u0131 \u00fczerine ve bebeklerdeki duygusal etkileri ay\u0131rt edebilme \u00fczerine \u00e7al\u0131\u015fmalar yap\u0131yorlar, fakat ilk defa olarak, biz bu duygular\u0131n haf\u0131zay\u0131 nas\u0131l etkiledi\u011fi \u00fczerine bir \u00e7al\u0131\u015fma yapt\u0131k\u201d dedi. Elbette ki 5 ayl\u0131k bir bebek konu\u015famaz, dolay\u0131s\u0131yla ara\u015ft\u0131rmac\u0131lar bebeklerin testlere nas\u0131l kar\u015f\u0131l\u0131k verdiklerini analiz eden de\u011fi\u015fik yollar kulland\u0131lar. Bu \u00e7al\u0131\u015fma \u00f6zelinde ise; ara\u015ft\u0131rmac\u0131lar, bebeklerin bir test resmine ne kadar s\u00fcre bakt\u0131klar\u0131n\u0131 ve g\u00f6z hareketlerini g\u00f6zlemleyerek \u00f6l\u00e7\u00fcm yapt\u0131lar. Bebekler panel \u015feklinde bir ekran\u0131n \u00f6n\u00fcne oturtuldular ve ekranda bir ki\u015fi bebeklere y\u00f6nelik mutlu, n\u00f6tr ve k\u0131zg\u0131n ses tonlar\u0131yla konu\u015fmalar yapt\u0131. Her duygusal etkinin hemen ard\u0131ndan, bebeklere geometrik bir \u015fekil g\u00f6sterildi. Haf\u0131zalar\u0131n\u0131 test etmek i\u00e7in, ara\u015ft\u0131rmac\u0131lar 5 dakika sonra tamamlay\u0131c\u0131 bir\u00a0test daha yapt\u0131lar ve ayn\u0131 testi bir g\u00fcn sonra yeniden tekrarlad\u0131lar. Tamamlay\u0131c\u0131 testte, bebeklere yanyana duran iki\u00a0geometrik \u015fekil g\u00f6sterildi; \u015fekillerden birisi yeni bir \u015fekil iken, di\u011feri \u00e7al\u0131\u015fmada kullan\u0131lanlardan birisiydi. Daha sonra ara\u015ft\u0131rmac\u0131lar bebeklerin g\u00f6z hareketlerini izleyerek bir resimden\u00a0di\u011ferine ka\u00e7 defa ge\u00e7i\u015f yapt\u0131klar\u0131n\u0131 ve her resme\u00a0ne kadar s\u00fcre bakt\u0131klar\u0131n\u0131 kaydettiler. Bebek haf\u0131zas\u0131 negatif ses tonuyla birle\u015ftirilen \u015fekle dair bir geli\u015fme g\u00f6stermezken, pozitif ses tonuyla birle\u015ftirilmi\u015f olan \u015fekle dair \u00f6nemli d\u00fczeyde bir hat\u0131rlama durumu sergilediler. Prof. Flom: \u201d Pozitif etkinin bebeklerin dikkat ve uyar\u0131lma\u00a0sistemlerini\u00a0art\u0131rd\u0131\u011f\u0131n\u0131 d\u00fc\u015f\u00fcn\u00fcyoruz. Bu sistemlerin art\u0131r\u0131lmas\u0131yla -g\u00fc\u00e7lendirilmesiyle-, bebeklerin beceri s\u00fcre\u00e7lerini geli\u015ftirir ve geometrik modelleri hat\u0131rlamalar\u0131n\u0131 sa\u011flayabiliriz\u201d dedi. [su_spacer size=\u201d20\u2033] Kaynak: Brigham Young University Makalenin orijinal ad\u0131 ve doi numaras\u0131:  Ross Flom, Rebecca B. Janis, Darren J. Garcia, C. Brock Kirwan. The effects of exposure to dynamic expressions of affect on 5-month-olds\u2019 memory. Infant Behavior and Development, 2014; 37 (4): 752 DOI: 10.1016/j.infbeh.2014.09.006", "tags": ["bellek (haf\u0131za)", "\u00e7ocuklar (pedagoji & pediatri)", "duygular", "mutluluk"]},
{"source": "bilimfili.com", "url": "https://bilimfili.com/evcil-hayvanlar-otizmli-cocuklari-iletisime-acik-yapiyor/", "category": "psikoloji", "date": "31 Aral\u0131k 2014", "title": "Evcil Hayvanlar, Otizmli \u00c7ocuklar\u0131 \u0130leti\u015fime A\u00e7\u0131k Yap\u0131yor", "content": "Daha \u00f6nce yap\u0131lan ara\u015ft\u0131rmalar; k\u00f6pekler ve di\u011fer evcil hayvanlar\u0131n bireylerin sosyal ya\u015fant\u0131lar\u0131nda \u00f6nemli bir role sahip olduklar\u0131n\u0131 ve sosyal ileti\u015fim i\u00e7in kataliz\u00f6r etkisine sahip olduklar\u0131n\u0131 ortaya koymu\u015ftu. Missouri \u00dcniversitesi\u2019nden ara\u015ft\u0131rmac\u0131lar duruma daha geni\u015f bir yelpazeden bakarak; evcil k\u00f6peklerin otizmli \u00e7ocuklar\u0131n sosyal yetilerini geli\u015ftirici bir etkisinin olup olmad\u0131\u011f\u0131 \u00fczerine yo\u011funla\u015ft\u0131lar ve herhangi bir t\u00fcr evcil hayvan\u0131n bulundu\u011fu evlerdeki otizmli \u00e7ocuklar\u0131n daha g\u00fc\u00e7l\u00fc sosyal yetilere sahip oldu\u011funu ortaya koydular. Ara\u015ft\u0131rmada, evcil k\u00f6pe\u011fi olan otizmli \u00e7ocuklar\u0131n sosyal yetileri evcil k\u00f6pe\u011fi olmayan otizmli \u00e7ocuklar\u0131nkiyle kar\u015f\u0131la\u015ft\u0131r\u0131ld\u0131\u011f\u0131nda, evcil k\u00f6pe\u011fi olan otizmli \u00e7ocuklar\u0131n \u00e7ok daha kaliteli sosyal yetilere sahip oldu\u011fu g\u00f6zlemlendi. Daha da \u00f6nemlisi, elde edilen\u00a0veriler; evinde herhangi bir t\u00fcr evcil hayvan\u0131 olan otizmli \u00e7ocuklar\u0131n \u201ckendilerini ifade etme\u201d, \u201csorular sorma ya da di\u011fer insanlar\u0131n sorular\u0131na cevap verme\u201d davran\u0131\u015flar\u0131na \u00e7ok daha a\u00e7\u0131k olduklar\u0131n\u0131 ortaya koyuyor. Bu t\u00fcr sosyal davran\u0131\u015flar\u0131 g\u00f6stermek otizmli \u00e7ocuklar i\u00e7in zordur, fakat bu ara\u015ft\u0131rma evcil bir hayvanla ayn\u0131 ortam\u0131 payla\u015fan \u00e7ocuklar\u0131n kendine g\u00fcveninin olduk\u00e7a \u00fcst seviyelerde oldu\u011funu g\u00f6steriyor. Sosyal bir ortamda ya da bir s\u0131n\u0131fta e\u011fer evcil hayvanlar varsa, \u00e7ocuklar daha konu\u015fkan ve birbirlerine kar\u015f\u0131 daha ileti\u015fime a\u00e7\u0131k halde oluyorlar. \u00d6rne\u011fin, engelli \u00e7ocuklar evcil k\u00f6peklerini d\u0131\u015far\u0131 \u00e7\u0131kard\u0131klar\u0131nda, di\u011fer \u00e7ocuklar dururlar ve onunla ileti\u015fim kurmaya \u00e7al\u0131\u015f\u0131rlar. Otizmli \u00e7ocuklar di\u011ferleriyle ileti\u015fim kurmak i\u00e7in her zaman a\u00e7\u0131k de\u011fillerdir, fakat e\u011fer evde \u00e7ocu\u011fun ba\u011fl\u0131l\u0131k duydu\u011fu bir evcil hayvan varsa, yan\u0131na gelen ki\u015fi evcil hayvan hakk\u0131nda sorular sormaya ba\u015flar, b\u00f6ylelikle de \u00e7ocuk cevap vermeye daha a\u00e7\u0131k bir hale gelir. Yani evcil hayvanlar\u0131n, \u00e7ocuklar a\u00e7\u0131s\u0131ndan sosyal birer kataliz\u00f6r olduklar\u0131n\u0131 s\u00f6yleyebiliriz. Ara\u015ft\u0131rmada,\u00a0ayn\u0131 zamanda da \u00e7ocuklar\u0131n sosyal yetilerinin e\u011fer aile uzun s\u00fcredir bir evcil k\u00f6pe\u011fe sahipse daha y\u00fcksek seviyeye \u00e7\u0131kt\u0131\u011f\u0131 g\u00f6zlemlendi. G\u00f6zlemlerle tutarl\u0131 bir bi\u00e7imde, \u00e7ocuklara soruldu\u011funda da, k\u00fc\u00e7\u00fck k\u00f6peklerle daha g\u00fc\u00e7l\u00fc bir ba\u011fl\u0131l\u0131k ili\u015fkisi geli\u015ftirdikleri cevab\u0131 al\u0131nd\u0131. Otizmli \u00e7ocuklar\u0131n k\u00fc\u00e7\u00fck k\u00f6peklerle daha g\u00fc\u00e7l\u00fc ili\u015fkiler geli\u015ftikleri bulgusunun yan\u0131 s\u0131ra, ebeveynler; \u00e7ocuklar\u0131n tav\u015fanlar veya kediler gibi di\u011fer evcil hayvanlarla daha g\u00fc\u00e7l\u00fc ba\u011fl\u0131l\u0131k ili\u015fkileri geli\u015ftirdiklerini s\u00f6yl\u00fcyorlar. Bu da bizi di\u011fer evcil hayvanlar\u0131n da otizmli \u00e7ocuklar\u0131n sosyal yetilerini geli\u015ftirmede \u00f6nemli katk\u0131lar sundu\u011fu sonucuna g\u00f6t\u00fcr\u00fcyor. 8-18 ya\u015f aral\u0131\u011f\u0131ndaki otizmli \u00e7ocuklar\u0131n bulundu\u011fu \u00e7al\u0131\u015fma, 70 ailede yap\u0131ld\u0131. Kat\u0131l\u0131mc\u0131 ailelerin hemen hemen %70\u2019i k\u00f6pek sahibi ve yakla\u015f\u0131k olarak yar\u0131s\u0131 da bir kedi sahibi. Di\u011fer kat\u0131l\u0131mc\u0131 aileler ise bal\u0131k, \u00e7iftlik hayvanlar\u0131, kemirgen hayvanlar, fareler, s\u00fcr\u00fcngenler, bir ku\u015f ve hatta bir \u00f6r\u00fcmcek besleyen ailelerden olu\u015fuyor. K\u00f6pekler, otizmli baz\u0131 \u00e7ocuklar i\u00e7in iyi bir kataliz\u00f6r olabilirken, b\u00fct\u00fcn \u00e7ocuklar i\u00e7in de en iyi se\u00e7enek olmayabilir. Otizmli \u00e7ocuklar olduk\u00e7a e\u015fsiz \u00e7ocuklard\u0131r, bu y\u00fczden di\u011fer hayvan t\u00fcrleri de k\u00f6pekler kadar faydal\u0131 olabilir. Elde edilen verilere dayanarak; ebeveynlerin bir k\u00f6pek ya da herhangi bir t\u00fcr evcil hayvan sahiplenmelerinin, otizmli \u00e7ocuklar\u0131 i\u00e7in yapabilecekleri en iyi \u015feylerden birisidir diyebiliriz.", "tags": ["\u00e7ocuklar (pedagoji & pediatri)", "hayvanbilim (zooloji)", "ileti\u015fim", "Otizm spektrumu (Kendicilik izgesi) bozuklu\u011fu"]},
{"source": "bilimfili.com", "url": "https://bilimfili.com/isini-kaybetme-korkusu-astim-sebebi-mi-oluyor/", "category": "psikoloji", "date": "4 Aral\u0131k 2014", "title": "\u0130\u015fini Kaybetme Korkusu Ast\u0131m Sebebi mi Oluyor?", "content": "Ast\u0131m\u0131n ilk\u00a0 sebebi; i\u015fini kaybetme korkusu mu oluyor yoksa? Hi\u00e7 akl\u0131m\u0131za gelir miydi ast\u0131m nedenleri aras\u0131nda i\u015fini kaybetme korkusunun da yer alaca\u011f\u0131? D\u00fc\u015f\u00fcnmemize gerek kalmadan geldi, her ne kadar a\u00e7\u0131k bir ihtimalmi\u015f gibi g\u00f6r\u00fcnmese de,\u00a0 evet i\u015fini kaybetme korkusu ast\u0131m\u0131 tetikliyor. Ara\u015ft\u0131rmac\u0131lar raporlar\u0131n\u0131 epidemolojik \u00e7al\u0131\u015fmalara dayand\u0131rarak; \u2019\u2019ast\u0131m ve stres aras\u0131nda s\u0131k\u0131 bir ba\u011f var, ki bu stres \u00f6zellikle i\u015f hayat\u0131ndan kaynaklan\u0131yor\u2019\u2019 \u015feklinde dile getiriyorlar. German Socio-Economic Panel Study kurumunun sorular\u0131na cevap bulunmas\u0131 amac\u0131yla Almanya\u2019da 2009 ve 2011 y\u0131llar\u0131 aras\u0131nda 7000 yeti\u015fkin \u00e7al\u0131\u015fan insan \u00fczerinde ara\u015ft\u0131rma yap\u0131l\u0131yor. 2008\u2019de ekonomik gerileme i\u00e7erisine giren Almanlara \u00f6n\u00fcm\u00fczdeki iki y\u0131l i\u00e7erisinde i\u015flerini kaybetme ihtimali \u00fczerinde sorular soruldu.Y\u00fcksek ihtimallerde ger\u00e7ekle\u015fecek olmas\u0131na 0-100 aras\u0131nda %10luk kademelerle farkl\u0131 cevaplar verildi ve kar\u015f\u0131n d\u00fc\u015f\u00fck bir ihtimal oldu\u011fu yahut bir sorunun olmad\u0131\u011f\u0131 dile getirilmi\u015fti.Bu y\u00fczden i\u015fsizli\u011fin %50den fazla olmas\u0131na ragmen daha alt s\u0131n\u0131r kesim noktas\u0131 olarak belirlendi. 2009 ile 2011y\u0131llar\u0131 aras\u0131nda 105 yeni vakaya ast\u0131m te\u015fhisi kondu.\u00d6zellikle yar\u0131s\u0131n\u0131n kad\u0131n oldu\u011fu bildirildi. \u0130\u015f kaybetme korkusunun \u00e7al\u0131\u015fan\u0131n gen\u00e7 olu\u015funa,e\u011fitim seviyesinin d\u00fc\u015f\u00fck olu\u015funa ve d\u00fc\u015f\u00fck gelir d\u00fczeyine ba\u011flayan insan say\u0131s\u0131 az (2787 \u00e7al\u0131\u015fan) ya da mevcut de\u011fildi(2593 ki\u015fi). Depresyon,ya\u015fam standartlar\u0131n\u0131n da dahil oldu\u011fu ast\u0131m etkenlerinde ilk s\u0131ray\u0131 i\u015fsizlik korkusu al\u0131yordu.Her %25 lik i\u015fsizlik korkusu art\u0131\u015f\u0131nda ast\u0131mda %24 l\u00fck art\u0131\u015f g\u00f6zleniyordu. Biliyoruz ki; kadrolu \u00e7al\u0131\u015fmak insanlara \u2018i\u015finizi garantiye ald\u0131k\u2019 mesaj\u0131 vermiyor,kal\u0131c\u0131 olmayan bir i\u015fte \u00e7al\u0131\u015fma d\u00fc\u015f\u00fcncesi istemsizce depresyona yol a\u00e7\u0131yor,\u00a0stres art\u0131m\u0131 ve bunu takip eden ast\u0131m olu\u015fumu ile sonlan\u0131yor. Ara\u015ft\u0131rmac\u0131lar bunun sadece bir g\u00f6zlem verisi oldu\u011funu benimsiyor olmas\u0131na ra\u011fmen \u015f\u00f6yle diyorlar: \u2018\u2019Belki de t\u00fcm bu g\u00f6zlemimiz \u0130ngiltere\u2019de ki ekonomik kriz s\u0131ras\u0131nda beliren solunum yolu hastal\u0131klar\u0131na a\u00e7\u0131kl\u0131k getiriyordur.\u2019\u2019 \u00a0 Makale Referans\u0131: Loerbroks, J. A. Bosch, J. Douwes, P. Angerer, J. Li. Job insecurity is associated with adult asthma in Germany during Europe\u2019s recent economic crisis: a prospective cohort study. Journal of Epidemiology & Community Health, 2014; DOI: 10.1136/jech-2014-204274 [su_spacer size=\u201d30\u2033]", "tags": ["hastal\u0131klar (patoloji)"]},
{"source": "bilimfili.com", "url": "https://bilimfili.com/duygulari-hatirlamak-icin-yuz-ifadelerini-kullaniyoruz/", "category": "psikoloji", "date": "7 Ocak 2015", "title": "Duygular\u0131 Hat\u0131rlamak i\u00e7in Y\u00fcz \u0130fadelerini Kullan\u0131yoruz", "content": "Zihnimizde bir duyguyu hissetmek, yeniden ya\u015famak veya \u201d geri \u00e7a\u011f\u0131rmak \u201d i\u00e7in y\u00fcz ifadelerinden yararlan\u0131yoruz. Treste\u2019de bulunan International School for Advanced Studies (SISSA) \u2018 dan bir ara\u015ft\u0131rma ekibinin \u00e7al\u0131\u015fmas\u0131na g\u00f6re, olumlu ya da olumsuz bir duyguyu hat\u0131rlamak i\u00e7in, o duygu ve o duyguya tekab\u00fcl eden y\u00fcz ifadesine ait motor uyar\u0131lar\u0131 tekrar ediyoruz. Ba\u015fka bir deyi\u015fle, g\u00fcl\u00fcmsemeyi hat\u0131rlamak i\u00e7in g\u00fcl\u00fcms\u00fcyoruz. \u00a0Mutlulu\u011fu an\u0131msamak i\u00e7in g\u00fcl\u00fcms\u00fcyoruz, ac\u0131y\u0131 an\u0131msamak i\u00e7in y\u00fcz\u00fcm\u00fcz\u00fc ek\u015fitiyor , buru\u015fturuyoruz ; k\u0131zg\u0131nl\u0131\u011f\u0131 hat\u0131rlamak i\u00e7in ka\u015f \u00e7at\u0131yoruz: \u201d \u015fekillendirilmi\u015f duygu-durum teorileri, bir duyguyu i\u015flemek i\u00e7in \u00f6ncelikle o duygunun belirteci olan y\u00fcz hareketlerini \u00fcretip ( motor fonksiyonlar) taklit ediyoruz. Pratikte birisinin g\u00fcld\u00fc\u011f\u00fcn\u00fc g\u00f6rd\u00fc\u011f\u00fcm\u00fczde g\u00fcl\u00fcmseme e\u011filimi g\u00f6steririz, sosyal olarak bunu kar\u015f\u0131m\u0131zdakinin duygular\u0131na kar\u015f\u0131l\u0131k vermek i\u00e7in yapar\u0131z. Ara\u015ft\u0131rma ekibi de bu bulgu ve bilgileri haf\u0131zaya uyarlayarak, bir duyguyu an\u0131msamak i\u00e7in de ayn\u0131 davran\u0131\u015f\u0131 g\u00f6sterip g\u00f6stermedi\u011fimizi test etti. T\u00fcm bulgular ve ayr\u0131nt\u0131lar\u00a0Acta Psychologica \u2018da yay\u0131mland\u0131. Test dahilinde g\u00fcl\u00fcmseme ve y\u00fcz ek\u015fitme gibi ifadelerin tekrar edilmesinin, takribi duygular\u0131 an\u0131msamay\u0131 geli\u015ftirip geli\u015ftirmedi\u011fine de bak\u0131ld\u0131. Yap\u0131lan deneylerde, kat\u0131l\u0131mc\u0131lara duygular\u0131 da i\u00e7eren bir haf\u0131zaya ba\u011fl\u0131 g\u00f6rev verildi ve y\u00fcz ifadelerini kontrol edebilmek amac\u0131yla ara\u015ft\u0131rmac\u0131lar iki deneysel \u015fart olu\u015fturdu. Kat\u0131l\u0131mc\u0131lar duygular\u0131n\u0131 hat\u0131rlayacak olduklar\u0131nda y\u00fczleri ya tamamen a\u00e7\u0131k olacakt\u0131 ya da kozmetikte kullan\u0131lanlara \u00e7ok benzer bir kil maskesi ile kaplanm\u0131\u015f halde. Kilin y\u00fcze uyguland\u0131\u011f\u0131nda kuruyup sertle\u015ferek y\u00fcz ifadelerini engelledi\u011fini belirtiyor \u00e7al\u0131\u015fman\u0131n yazarlar\u0131ndan Francesco Foroni.  Sonu\u00e7lar ise gayet netti: Y\u00fczler ile ilgili haf\u0131zaya ba\u011fl\u0131 g\u00f6revlerde performans, maskeli y\u00fcz durumunda a\u00e7\u0131k y\u00fcz durumuna oranla \u00e7ok daha k\u00f6t\u00fcyd\u00fc. \u00c7al\u0131\u015fman\u0131n koordinator\u00fc Raffaella Rumiati bunu \u015fu \u015fekilde a\u00e7\u0131kl\u0131yor: \u201cElde etti\u011fimiz veriler, duygularla ili\u015fkili motor modelleri yeniden harekete ge\u00e7irmenin o duyguyu yeniden hat\u0131rlamaya yard\u0131mc\u0131 oldu\u011fu hipotezini kan\u0131tlamakta. Bu da zihnimizin an\u0131lar\u0131n depolanma a\u015famas\u0131nda bile motor bilgiyi kodlad\u0131\u011f\u0131n\u0131 ve hat\u0131rlama s\u0131ras\u0131nda bu kodu tekrardan kulland\u0131\u011f\u0131n\u0131 g\u00f6stermekte. Referans :\u00a0Jenny-Charlotte Baumeister, Raffaella Ida Rumiati, Francesco Foroni. When the mask falls: The role of facial motor resonance in memory for emotional language. Acta Psychologica, 2015; 155: 29 DOI: 10.1016/j.actpsy.2014.11.012", "tags": ["bellek (haf\u0131za)", "duygular", "insan davran\u0131\u015flar\u0131 (davran\u0131\u015f bilimleri)"]},
{"source": "bilimfili.com", "url": "https://bilimfili.com/odaklanma-zorlugu-mu-cekiyorsunuz/", "category": "psikoloji", "date": "8 Ocak 2015", "title": "Odaklanma Zorlu\u011fu mu \u00c7ekiyorsunuz?", "content": "Dikkat da\u011f\u0131t\u0131c\u0131 \u00f6gelere ve nesnelere tak\u0131lmadan, bir \u015feye dikkatimizi verme \u2013 odaklanma \u2013 yetene\u011fimiz, verilen bir g\u00f6revde ne kadar ba\u015far\u0131l\u0131 oldu\u011fumuzu belirliyor, bu araba s\u00fcrmek de olabilir beyin ameliyat\u0131 yapmak da.\nMcGill \u00dcniversitesi\u2019nden ara\u015ft\u0131rmac\u0131lar, ilk kez \u00e7ok net olarak beynin belli bir k\u0131sm\u0131nda, dikkat da\u011f\u0131t\u0131c\u0131 unsurlar\u0131 g\u00f6z ard\u0131 ederek gelen g\u00f6rsel bilgiyi birbirleriyle ileti\u015fim yoluyla an\u0131nda filtreleyebilen bir n\u00f6ron a\u011f\u0131 ke\u015ffettiler: Lateral prefrontal korteks.Bu bulu\u015f, otizm, \u015fizofreni gibi hastal\u0131klar\u0131n tan\u0131s\u0131nda ve tedavisinde kullan\u0131lacak yeni y\u00f6ntemler geli\u015ftirmekte \u00e7ok b\u00fcy\u00fck \u00f6nem arz ediyor. Ara\u015ft\u0131rmac\u0131lar, g\u00f6rsel dikkat da\u011f\u0131t\u0131c\u0131lar\u0131 yok sayarak bilgisayar ekran\u0131ndaki nesnelere bak\u0131\u015flar\u0131n\u0131 y\u00f6nlendirebilen makaklardaki beyin aktivitesini kaydettiler.Kaydedilen bu sinyaller bilgisayarda \u00e7al\u0131\u015fan bir kay\u0131t cihaz\u0131na girildi. Bu bilgisayar, beynin odak halindeyken yapt\u0131\u011f\u0131 hesap ve \u00f6l\u00e7\u00fcmlerin ayn\u0131s\u0131n\u0131 yapacak \u015fekilde programland\u0131. Sonu\u00e7 ger\u00e7ekten inan\u0131lmazd\u0131. Cihaz \u00a0birka\u00e7 milisaniyede \u00a0makaklar ilgili y\u00f6ne bakmadan \u00f6nce bile dikkatlerini hangi y\u00f6ne do\u011frultacaklar\u0131n\u0131\u00a0\u00e7ok tutarl\u0131 bir \u015fekilde tahmin edebildi. \u00dcstelik, \u00a0dikkat da\u011f\u0131t\u0131c\u0131 \u00f6\u011fenin ortaya \u00e7\u0131k\u0131\u015f\u0131ndan da \u00f6nce makaklar\u0131n dikkatinin da\u011f\u0131l\u0131p da\u011f\u0131lmayaca\u011f\u0131n\u0131 da \u00a0tahmin etti. Daha da ilgin\u00e7 olan\u0131 ise \u00a0ara\u015ft\u0131rmac\u0131lar\u0131n bilgisayar\u0131n \u201codaklanabilme\u201d yetene\u011fini kaydedilen ve makineye girilen n\u00f6ronal aktiviteyi tamamen manip\u00fcle ederek y\u00f6nlendirebildi. N\u00f6ronal ileti\u015fimi manip\u00fcle ederek, ara\u015ft\u0131rmac\u0131lar bilgisayar\u0131n \u201codaklanm\u0131\u015f\u201d ve \u201cdikkati da\u011f\u0131lm\u0131\u015f\u201d hallerini kendileri ortaya \u00e7\u0131karabilmi\u015f oldular. T\u00fcm bu ara\u015ft\u0131rma g\u00f6steriyor ki, insan\u0131n odaklanma mekanizmalar\u0131n\u0131n i\u00e7ine s\u0131zabiliyoruz ve karanl\u0131kta kalm\u0131\u015f bu alan art\u0131k ayd\u0131nlat\u0131l\u0131yor. Bu da \u00a0odaklanma s\u00fcrecinin ba\u015far\u0131s\u0131z i\u015flendi\u011fi otizm, \u015fizofreni, ADHD gibi baz\u0131 n\u00f6rolojik hastal\u0131klar ile ilgili ciddi bilgiler verebilir. Ayn\u0131 zamanda beyin kodlar\u0131n\u0131n \u00e7\u0131kar\u0131m\u0131n\u0131 yaparak okuyabilmek, daha b\u00fcy\u00fck beyin b\u00f6lgelerine uyguland\u0131\u011f\u0131nda \u2018 N\u00d6RAL PROSTET\u0130K \u2018 , denen bu \u00e7ok yeni alanda tam bir y\u00fckseli\u015fe\u00a0sebep olabilr. \u00c7al\u0131\u015fman\u0131n orijinal hali g\u00fcncel olan\u00a0Neuron dergisinde\u00a0yay\u0131mland\u0131. Referans: S\u00e9bastien Tremblay, Florian Pieper, Adam Sachs, Julio Martinez-Trujillo.Attentional Filtering of Visual Information by Neuronal Ensembles in the Primate Lateral Prefrontal Cortex. Neuron, 2014; DOI:10.1016/j.neuron.2014.11.021", "tags": ["beyin", "dikkat", "Otizm spektrumu (Kendicilik izgesi) bozuklu\u011fu"]},
{"source": "bilimfili.com", "url": "https://bilimfili.com/bebeklerin-en-iyi-ogrendikleri-zaman-uykunun-hemen-oncesi/", "category": "psikoloji", "date": "14 Ocak 2015", "title": "Bebeklerin En \u0130yi \u00d6\u011frendikleri Zaman: Uykunun Hemen \u00d6ncesi", "content": "[su_spacer] Bebekler zamanlar\u0131n\u0131n b\u00fcy\u00fck bir b\u00f6l\u00fcm\u00fcn\u00fc uyuyarak ge\u00e7irirler, fakat \u015fimdiye kadar; bebeklerin do\u011fumdan sonraki ilk bir y\u0131ldaki uykular\u0131 ve geli\u015fimleri aras\u0131ndaki ba\u011flant\u0131lar hakk\u0131nda \u00e7ok az bir bilgi sahibiydik. Proceedings of the National Academy of Sciences\u00a0\u2018da yay\u0131nlanan yeni bir \u00e7al\u0131\u015fmada, ara\u015ft\u0131rmac\u0131lar 6-12 ayl\u0131k 216 sa\u011fl\u0131kl\u0131 bebe\u011fin g\u00fcnl\u00fck k\u0131sa uykular\u0131 sonras\u0131nda yeni \u00f6\u011frendiklerini uygulama becerilerini test etti. Bebeklere ele tak\u0131lan kukla eldivenlerin nas\u0131l hareket ettirildi\u011fi ve \u00e7\u0131kar\u0131ld\u0131\u011f\u0131 g\u00f6sterildi ve 4-24 saatlik ertelemelerden sonra bu davran\u0131\u015flar\u0131 tekrarlamalar\u0131na olanak sunuldu. Ara\u015ft\u0131rmada k\u0131sa uyku uyumayan bebeklerin davran\u0131\u015flar\u0131 ve en az 30 dakika uyuyan ya\u015f\u0131tlar\u0131n\u0131n davran\u0131\u015flar\u0131 kar\u015f\u0131la\u015ft\u0131r\u0131ld\u0131. Yaln\u0131zca \u00f6\u011frenme aktivitesinden sonra uyuyan \u00e7ocuklar hedef davran\u0131\u015flar\u0131 hat\u0131rlad\u0131lar. Uyumayan bebekler ise davran\u0131\u015flar\u0131 hat\u0131rlad\u0131klar\u0131na dair bir belirti g\u00f6stermediler. 24 saatlik beklemenin ard\u0131ndan, \u201cuyuyan bebekler\u201d grubunda yer alan \u00e7ocuklar\u0131n, \u201cuyumayan bebekler\u201d grubunda yer alan \u00e7ocuklara k\u0131yasla belirgin bir \u015fekilde \u00f6\u011frenilenleri daha iyi hat\u0131rlad\u0131klar\u0131 g\u00f6r\u00fcld\u00fc. Sheffield \u00dcniversitesi Psikoloji B\u00f6l\u00fcm\u00fc\u2019nden Jane Herbert, elde edilen bulgular\u0131n ortaya koydu\u011fu; bebeklerin yeni bilgiyi en kolay \u00f6\u011frendikleri zaman\u0131n uykunun hemen \u00f6ncesi oldu\u011fu verisi \u00f6zellikle ebeveynler ve e\u011fitimciler i\u00e7in \u00f6nemli bir veri anlam\u0131na geldi\u011fini s\u00f6yledi. Herbert: \u201c\u015eimdiye kadar bebeklerin en iyi \u00f6\u011frendikleri zaman\u0131n; yorgun d\u00fc\u015ft\u00fckleri anlardan ziyade olduk\u00e7a uyan\u0131k olduklar\u0131 zamanlar oldu\u011fu d\u00fc\u015f\u00fcn\u00fcl\u00fcyordu. Fakat bizim sonu\u00e7lar\u0131m\u0131z bebekler uyumadan hemen \u00f6nce yap\u0131lan aktivitelerin onlar\u00a0a\u00e7\u0131s\u0131ndan daha de\u011ferli ve daha hat\u0131rlanabilir oldu\u011funu g\u00f6sterdi\u201d dedi. \u00d6te yandan, 30 dakikadan k\u0131sa uykular\u0131n bebeklerin bilgilerini peki\u015ftirmek i\u00e7in yeterli zaman olmad\u0131\u011f\u0131 da ara\u015ft\u0131rman\u0131n elde etti\u011fi bir ba\u015fka ilgin\u00e7 ayr\u0131nt\u0131. Herbert: \u201cEbeveynler bebeklerinin uyku programlar\u0131 hakk\u0131nda ne yap\u0131p ne yapmamalar\u0131 gerekti\u011fine dair pek \u00e7ok tavsiye al\u0131rlar. Oysa bu ara\u015ft\u0131rma bebeklere do\u011fal uyku zamanlar\u0131nda \u00f6\u011fretilen bilgileri \u00f6l\u00e7t\u00fc ve asl\u0131nda bebeklere/\u00e7ocuklara uyumadan \u00f6nce kitap okuman\u0131n ne kadar \u00f6nemli bir aktivite oldu\u011funu g\u00f6zler \u00f6n\u00fcne serdi\u201d dedi. [su_spacer] Kaynak:\u00a0University of Sheffield [su_spacer]", "tags": ["\u00e7ocuklar (pedagoji & pediatri)", "\u00f6\u011frenme", "uyku"]},
{"source": "bilimfili.com", "url": "https://bilimfili.com/genc-hissetmek-uzun-yasam-belirtisi/", "category": "psikoloji", "date": "17 Aral\u0131k 2014", "title": "Gen\u00e7 Hissetmek Uzun Ya\u015fam Belirtisi", "content": "\u00d6yle g\u00f6r\u00fcn\u00fcyor ki, ger\u00e7ek ya\u015f\u0131m\u0131zdan daha gen\u00e7 hissetmemiz iyiye i\u015faret.\u00a0JAMA Internal Medicine\u2018da online olarak yay\u0131mlanan bir \u00e7al\u0131\u015fmada, ger\u00e7ek ya\u015flar\u0131ndan 3 veya daha fazla ya\u015f gen\u00e7 hisseden insanlar\u0131n, ya\u015flar\u0131n\u0131 veya daha fazlas\u0131n\u0131 hisseden insanlardan daha d\u00fc\u015f\u00fck \u00f6l\u00fcm oran\u0131 oldu\u011fu orta koyuldu. Alg\u0131lanan ya\u015f; sa\u011fl\u0131k, fiziksel limitler, daha ge\u00e7 ya\u015flardaki sa\u011fl\u0131k durumuyla ilgili bilgileri yans\u0131t\u0131yor. Rapordaki altyap\u0131y\u0131 olu\u015fturan bilgilerden birinde ise,bir \u00e7ok ya\u015fl\u0131 insan\u0131n da kendi ya\u015flar\u0131ndan daha gen\u00e7 hissettikleri kaydedildi. Bu ve buna benzer bir \u00e7ok dataya dayanarak, ara\u015ft\u0131rmac\u0131lar hissedilen ya\u015f ile \u00f6l\u00fcml\u00fcl\u00fck aras\u0131ndaki ili\u015fkiyi incelediler. Ara\u015ft\u0131rmac\u0131lar, ortalama ya\u015f\u0131n 65.8, hissedilen ortalama ya\u015f\u0131n 56.8 oldu\u011fu, 6,489 bireyden olu\u015fan denek grubu \u00fczerinde yap\u0131lan bir ya\u015flanma \u00e7al\u0131\u015fmas\u0131n\u0131n verilerini kulland\u0131lar. Yeti\u015fkinlerin y\u00fczde 69.6\u2019s\u0131 ya\u015flar\u0131ndan daha gen\u00e7 hissediyorlar, 25.6\u2019s\u0131 ise yakla\u015f\u0131k olarak da olsa kendi ya\u015flar\u0131nda hissediyor ve 4.8\u2019i ise ger\u00e7ek ya\u015flar\u0131ndan \u00a0bir y\u0131ldan daha fazla ya\u015fl\u0131 hissediyorlar. 99 ayl\u0131k takip s\u00fcreci boyunca g\u00f6zlenen \u00f6l\u00fcm oran\u0131 kendini oldu\u011fudan gen\u00e7 hisseden yeti\u015fkinlerde % 14.3 iken, kendini oldu\u011fu ya\u015fta hissedenlerde % 18.5 ve ya\u015f\u0131n\u0131 oldu\u011fundan fazla hissedenlerde % 24.6\u2019yd\u0131. \u00c7al\u0131\u015fma sonu\u00e7lar\u0131na g\u00f6re, ki\u015finin kendini hissetti\u011fi ya\u015f ile kardiyovask\u00fcler nedenli \u00f6l\u00fcmler aras\u0131ndaki ili\u015fki olduk\u00e7a g\u00fc\u00e7l\u00fc; ancak bu tarz bir ili\u015fki kanser kaynakl\u0131 \u00f6l\u00fcmler i\u00e7in ge\u00e7erli de\u011fil. Bu ba\u011flant\u0131lar\u0131n alt\u0131nda yatan mekanizmalar hi\u00e7 \u015f\u00fcphesiz yeni detayl\u0131 ara\u015ft\u0131rmalar\u0131 hak ediyor. Olas\u0131l\u0131klar \u00f6l\u00e7\u00fclenlerden (sa\u011fl\u0131kl\u0131 kiloyu koruma, medical tavsiyelere uyum gibi) daha geni\u015f sa\u011fl\u0131k davran\u0131\u015flar\u0131ndan olu\u015fuyor ve oldu\u011fundan gen\u00e7 hissedenlerde daha y\u00fcksek iyile\u015fme g\u00fcc\u00fc ile ya\u015fama iste\u011fi g\u00f6zlendi. Ki\u015finin hissetti\u011fi ya\u015f, de\u011fi\u015fme potansiyeline sahip, kendini ger\u00e7ek ya\u015f\u0131ndan daha ya\u015fl\u0131 hissedenler pozitif sa\u011fl\u0131k davran\u0131\u015flar\u0131 ve ya\u015fl\u0131l\u0131\u011fa kar\u015f\u0131 olumlu tutumlar\u0131 te\u015fvik eden mesajlar ile hedeflenebilir. Kaynak:\nIsla Rippon, Andrew Steptoe. Feeling Old vs Being Old. JAMA Internal Medicine, 2014; DOI: 10.1001/jamainternmed.2014.6580", "tags": ["d\u00fc\u015f\u00fcnceler", "duygular", "\u00f6l\u00fcm", "ya\u015flanma (gerontoloji)"]},
{"source": "bilimfili.com", "url": "https://bilimfili.com/2014-ig-nobel-sinirbilim-odulu/", "category": "psikoloji", "date": "28 Aral\u0131k 2014", "title": "2014 IG Nobel Sinirbilim \u00d6d\u00fcl\u00fc", "content": "2014 Ig Nobel Sinirbilim \u00d6d\u00fcl\u00fc : Tostta \u0130sa\u2019n\u0131n Y\u00fcz\u00fcn\u00fc G\u00f6rmek Bu y\u0131l 24.s\u00fc d\u00fczenlenen Ig Nobel \u00f6d\u00fcl t\u00f6reninde, sinirbilim dal\u0131nda\u00a0 Jiangang Liu, Jun Li, Lu Feng, Ling Li, Jie Tian, ve Kang Lee\u2019den olu\u015fan ekip, Tostun \u00dczerinde \u0130sa\u2019n\u0131n Y\u00fcz\u00fcn\u00fc G\u00f6rmek adl\u0131 \u00e7al\u0131\u015fmalar\u0131ndan dolay\u0131 Ig Nobel\u2019e lay\u0131k g\u00f6r\u00fcld\u00fc. Ara\u015ft\u0131rmac\u0131lar\u0131n tamam\u0131 ise \u00c7in ve Kanada\u2019da g\u00f6rev yapan akademisyenler. Ara\u015ft\u0131rma, tostlar\u0131n \u00fczerinde \u0130sa\u2019n\u0131n y\u00fcz\u00fcn\u00fc g\u00f6ren insanlar\u0131n beyninde neler oldu\u011funu anlamak i\u00e7in d\u00fczenlenmi\u015fti. Ekibin ad\u0131na \u00f6d\u00fcl\u00fc alan Kang Lee, insan y\u00fcz\u00fcn\u00fcn, her insan taraf\u0131ndan her yerde ve her \u015fekilde \u00e7\u0131kar\u0131m ve sanr\u0131lar yoluyla da olsa tan\u0131nabilece\u011finden bahsetti. Hepimiz bir hal\u0131 deseninde, ya\u011fmur bulutlar\u0131nda, \u00fcst\u00fcm\u00fcze d\u00f6k\u00fclen bir lekede insan y\u00fcz\u00fc g\u00f6rm\u00fc\u015f\u00fczd\u00fcr. Bunun \u00e7ok normal oldu\u011funu s\u00f6yleyen Lee, e\u011fer insan y\u00fcz\u00fcn\u00fc hayal\u00a0 edemiyor veya her \u015feyden bir insan y\u00fcz\u00fc \u00e7\u0131kar\u0131m\u0131 yan\u0131lsamas\u0131 ya\u015fam\u0131yorsak, beynimizde birka\u00e7 eksik olabilece\u011finden bahsetti. Konu\u015fmas\u0131n\u0131 tamamlarken izleyici bilimcilere, e\u011fer bir tostun \u00fczerinde \u0130sa\u2019n\u0131n y\u00fcz\u00fcn\u00fc g\u00f6remiyorsan\u0131z, eBay de 49.99 dolara \u0130sa\u2019n\u0131n y\u00fcz\u00fcn\u00fc basan tost makinesi alabilirsiniz diyerek salonu kahkaya bo\u011fdu. \u00c7ok e\u011flenceli anlara sahne olan 2014 Ig Nobel \u00f6d\u00fcl t\u00f6reniyle ilgili yaz\u0131lar\u0131m\u0131za devam edece\u011fiz. Bu e\u011flenceli\u00a0 bilim d\u00fcnyas\u0131na hepinizi davet ediyoruz. orjinal makale i\u00e7in :\u00a0\u201cSeeing Jesus in Toast: Neural and Behavioral Correlates of Face Pareidolia,\u201d Jiangang Liu, Jun Li, Lu Feng, Ling Li, Jie Tian, Kang Lee, Cortex, vol. 53, April 2014, Pages 60\u201377.", "tags": ["IG Nobel \u00d6d\u00fcl\u00fc"]},
{"source": "bilimfili.com", "url": "https://bilimfili.com/sihirli-mantar-intihar-egilimini-azaltabilir-mi/", "category": "psikoloji", "date": "22 Ocak 2015", "title": "Sihirli Mantar \u0130ntihar E\u011filimini Azaltabilir mi?", "content": "LSD, sihirli mantar, meskalin gibi klasik psikedeliklerin (zihni a\u00e7\u0131\u011fa \u00e7\u0131karan), \u00a0beyin geli\u015fiminde ve ak\u0131l sa\u011fl\u0131\u011f\u0131nda kal\u0131c\u0131 iyile\u015ftirmeler sa\u011flad\u0131\u011f\u0131\u00a0g\u00f6sterildi. Alabama \u00dcniversitesi, Birmingham Halk Sa\u011fl\u0131\u011f\u0131 Okulu\u2019ndan ara\u015ft\u0131rmac\u0131lar\u0131n\u0131n y\u00f6netimindeki ekip, bug\u00fcne kadar var olan \u00e7al\u0131\u015fmalar\u0131 geli\u015ftirerek , klasik psikedeliklerin intihar d\u00fc\u015f\u00fcncesi ve davran\u0131\u015f\u0131na kar\u015f\u0131 koruyucu etkisi olup olmad\u0131\u011f\u0131n\u0131 ara\u015ft\u0131rmak istedi. D\u00fcnya\u2019da her y\u0131l yakla\u015f\u0131k 600.000 insan intihara te\u015febb\u00fcs ediyor ve bunlar\u0131n yine yakla\u015f\u0131k %90\u2019\u0131na ak\u0131l hastal\u0131\u011f\u0131 te\u015fhisi konuyor. 2008 ile 2012 aras\u0131nda yap\u0131lan Sa\u011fl\u0131k ve Madde Kullan\u0131m\u0131 Ulusal Anketine kat\u0131lan 190.000 kat\u0131l\u0131mc\u0131dan elde edilen verilere g\u00f6re, \u00f6m\u00fcrlerinde en az bir kere psikedelik madde kullanm\u0131\u015f olanlarda , psikolojik s\u0131k\u0131nt\u0131larda azalma, intihar d\u00fc\u015f\u00fcncesinde, planlamas\u0131nda ve giri\u015fiminde ciddi bir azalma g\u00f6zlendi. Ak\u0131l sa\u011fl\u0131\u011f\u0131 tedavilerindeki geli\u015fmelere ra\u011fmen, intihar oranlar\u0131nda son 60 y\u0131l i\u00e7inde pek d\u00fc\u015f\u00fc\u015f g\u00f6r\u00fclmemi\u015fti. Daha radikal ve ezber bozan etkili y\u00f6ntemlerin ke\u015ffedilmesi gerekiyor. Bu \u00e7al\u0131\u015fma ise daha sonraki \u2018 psikedeliklerin bir hastal\u0131k olarak intihar riskine kar\u015f\u0131 etkileri \u2018 \u00e7al\u0131\u015fmalar\u0131 i\u00e7in bir d\u00fczlem olu\u015fturuyor. Bu \u00e7al\u0131\u015fmadan \u015fimdilik \u00f6\u011frenilmesi gereken \u015fey ise, klasik psikedeliklerin intihar\u0131 \u00f6nlemekte, terap\u00f6tik etkilerinin ileriki \u00e7al\u0131\u015fmalarda \u00a0\u00f6ncelikli bir yerinin olaca\u011f\u0131d\u0131r. Referans \u00a0 \u00a0 \u00a0:\nP. S. Hendricks. Back to the future: A return to psychedelic treatment models for addiction. Journal of Psychopharmacology, 2014; 28 (11): 981 DOI:10.1177/0269881114550935 \u00dcst\u00a0 g\u00f6rsel: <https://www.psych.ox.ac.uk/news/the-other-side-of-the-magic-mushroom-debate>", "tags": ["ila\u00e7lar (farmakoloji)", "intihar", "mantargiller (mikoloji)", "psikedelik (zihni a\u00e7\u0131\u011fa \u00e7\u0131karan) maddeler", "sihirli mantarlar"]},
{"source": "bilimfili.com", "url": "https://bilimfili.com/beyindeki-alisilmadik-kimyasal-denge-ve-depresyon/", "category": "psikoloji", "date": "5 \u015eubat 2015", "title": "Beyindeki Al\u0131\u015f\u0131lmad\u0131k Kimyasal Denge ve Depresyon!", "content": "Depresyondaki insanlar, sa\u011fl\u0131kl\u0131 insanlara g\u00f6re duygusal bildirileri daha negatif alg\u0131l\u0131yorlar. \u00d6rne\u011fin, \u00a0\u00fczg\u00fcn bir surata kar\u015f\u0131 hassasl\u0131k seviyeleri y\u00fckselirken mutlu bir y\u00fcze kar\u015f\u0131 daha zay\u0131f tepkiler veriyorlar. Peki bu \u00f6nyarg\u0131lar\u0131n biyolojik olarak izah\u0131 nedir? Yeni yap\u0131lan bir \u00e7al\u0131\u015fma beyindeki al\u0131\u015f\u0131lmad\u0131k kimyasal denge mekanizmas\u0131n\u0131n, k\u0131rg\u0131nl\u0131kta hayati bir \u00f6nemi oldu\u011funu duyurdu. California \u00dcniversitesinden Roberto Malinow taraf\u0131ndan \u00f6nc\u00fcl\u00fck edilen \u00e7al\u0131\u015fmada ara\u015ft\u0131rmac\u0131lar, beynin diplerindeki evrimsel olarak antik say\u0131lan b\u00f6lgeyi, lateral\u00a0habenulay\u0131 \u00e7al\u0131\u015ft\u0131lar. Bu b\u00f6lgedeki n\u00f6ronlar\u0131n beklenmedik negatif olaylarda aktifle\u015fti\u011fini g\u00f6rd\u00fcler. Ara\u015ft\u0131rmada elde edilen bulgular, bu b\u00f6lgenin hayal k\u0131r\u0131kl\u0131\u011f\u0131 d\u00f6ng\u00fcs\u00fcn\u00fcn anahtar par\u00e7as\u0131 olabilece\u011fi fikrini ak\u0131llara getirdi. Daha \u00f6ncelerde yap\u0131lan \u00e7al\u0131\u015fmalar da, lateral habenuladaki aktivitenin depresyon benzeri davran\u0131\u015flarla ili\u015fkili oldu\u011funu g\u00f6steriyordu. Depresyondaki insanlarda, antidepresanlar taraf\u0131ndan hedeflenen beyin kimyasal\u0131 olan d\u00fc\u015f\u00fck seviye seratonin, lateral hebanuladaki aktiflikle do\u011frudan ba\u011flant\u0131l\u0131 oldu\u011fu anla\u015f\u0131labiliyordu. Bu b\u00f6lge olduk\u00e7a tuhaf, \u00e7\u00fcnk\u00fc beynin y\u00fcksek aktiviteyi d\u00fc\u015f\u00fcrmek i\u00e7in kulland\u0131\u011f\u0131 standart donan\u0131m bu b\u00f6lgede bulunmuyor. Lateral hebanula \u00e7ok az say\u0131da aktivite d\u00fc\u015f\u00fcr\u00fcc\u00fc n\u00f6ranlara sahip. Malinow ve \u00e7al\u0131\u015fma arkada\u015flar\u0131 tam bu noktada ortaya \u00e7\u0131kan gizemi ayd\u0131nlatmay\u0131 ba\u015fard\u0131lar. Bu b\u00f6lgedeki aktivitenin beyin taraf\u0131ndan nas\u0131l d\u00fc\u015f\u00fcr\u00fcld\u00fc\u011f\u00fcn\u00fc ke\u015ffettiler. Ara\u015ft\u0131rmac\u0131lar\u0131n bulgular\u0131na g\u00f6re, bu b\u00f6lgede bulunan baz\u0131 sinir u\u00e7lar\u0131, glutamat ve GABA\u2019n\u0131n her ikisini birden salg\u0131l\u0131yordu. Nadir g\u00f6r\u00fcnen bu mekanizma yaln\u0131zca beyinde iki b\u00f6lgede daha ve \u00e7o\u011funlukla yaln\u0131zca geli\u015fmekte olan beyinlerde g\u00f6r\u00fcl\u00fcyordu. Ara\u015ft\u0131rmada ayr\u0131ca belirtildi\u011fine g\u00f6re, negatif olaylar\u0131n alg\u0131lanma s\u00fcrecinde rol alan bu kimyasallar\u0131n dengesi ila\u00e7larla de\u011fi\u015ftirilebilir. Bu ara\u015ft\u0131rman\u0131n sonucunda elde edilen bilgilerle yak\u0131n gelecekte daha verimli antidepresan ila\u00e7lar \u00fcretmek m\u00fcmk\u00fcn hale geldi. Depresyon sebebi olan kimyasallar\u0131n d\u00fczeninin bilinmesi, \u00f6zelle\u015ftirilmi\u015f ve direkt hedefe y\u00f6nelebilen ila\u00e7lar\u0131n depresyon etkilerini ortadan kald\u0131rmay\u0131 ba\u015farabilece\u011finin sinyallerini verdi. Kaynak: Scientific American", "tags": ["beyin", "Depresyon (\u00c7\u00f6kertici bozukluk)", "zihinsel hastal\u0131klar (psikopatoloji)"]},
{"source": "bilimfili.com", "url": "https://bilimfili.com/neden-dejavu-hissine-kapiliriz/", "category": "psikoloji", "date": "27 Ocak 2015", "title": "Neden d\u00e9j\u00e0 vu hissine kap\u0131l\u0131r\u0131z?", "content": "Ara\u015ft\u0131rmalara g\u00f6re, insanlar\u0131n \u00fc\u00e7te ikisi hayat\u0131nda en az bir kez bir \u015feyi daha \u00f6nceden g\u00f6rm\u00fc\u015f oldu\u011fu duygusuna kap\u0131l\u0131yor. Peki ama neden?\n23 ya\u015f\u0131ndaki bir \u0130ngilizin ba\u015f\u0131na gelenler, belki de d\u00e9j\u00e0 vu olarak adland\u0131r\u0131lan bu durumun a\u00e7\u0131klanmas\u0131na yard\u0131mc\u0131 olabilecek.\nS\u00fcrekli olarak d\u00e9j\u00e0 vu ya\u015fayan, \u201cHer \u015feyi daha \u00f6nceden g\u00f6rd\u00fc\u011f\u00fc i\u00e7in\u201d televizyon seyretmekten, radyo dinlemekten ve gazete okumaktan bile ka\u00e7\u0131nacak hale gelen \u0130ngiliz gencin durumunu inceleyen bilim insanlar\u0131 ilk kez d\u00e9j\u00e0 vu\u2019n\u00fcn nedenleri aras\u0131nda anksiyetenin de olabilece\u011fini s\u00f6ylediler. \u0130ngiliz, Frans\u0131z ve Kanada \u00fcniversitelerinden bilim insanlar\u0131, s\u0131rad\u0131\u015f\u0131 bir travma ya\u015fayan kronik d\u00e9j\u00e0 vu hastas\u0131n\u0131n durumunu anksiyetenin tetiklemi\u015f olabilece\u011fi g\u00f6r\u00fc\u015f\u00fcnde.\u00a0Ara\u015ft\u0131rmay\u0131 yapan uzmanlardan Bourgogne \u00dcniversitesi \u00f6\u011fretim \u00fcyesi Dr Chris Moulin, hastan\u0131n ge\u00e7mi\u015fte depresyon ve a\u015f\u0131r\u0131 stres ya\u015fad\u0131\u011f\u0131n\u0131 ve bir kez de uyu\u015fturucu madde olan LSD\u2019yi kulland\u0131\u011f\u0131n\u0131, ancak bunun d\u0131\u015f\u0131nda tamamen sa\u011fl\u0131kl\u0131 oldu\u011funu bildirdi. \u0130nsan beyninin gizemi \u00e7\u00f6z\u00fclebilecek mi? \u201cBu vaka \u00e7ok \u00e7arp\u0131c\u0131yd\u0131, \u00e7\u00fcnk\u00fc adam gen\u00e7 ve d\u00e9j\u00e0 vu d\u0131\u015f\u0131nda olanlar\u0131n fark\u0131nda. Ama akl\u0131n\u0131n s\u00fcrekli olarak kendisine oyun oynad\u0131\u011f\u0131 duygusu y\u00fcz\u00fcnden travma ya\u015f\u0131yor\u201d diyen Dr Moulin, hastan\u0131n art\u0131k d\u00e9j\u00e0 vu\u2019nun de d\u00e9j\u00e0 vu\u2019s\u00fcn\u00fc g\u00f6rmeye ba\u015flad\u0131\u011f\u0131n\u0131 anlatt\u0131.\nSekiz y\u0131ld\u0131r bir zaman girdab\u0131na tak\u0131lan gen\u00e7 adam, ne kadar gerginlik ya\u015fad\u0131ysa, durum da o kadar k\u00f6t\u00fc hale gelmi\u015f. Hastan\u0131n beyin taramas\u0131 normal g\u00f6r\u00fcnd\u00fc\u011f\u00fc i\u00e7in, ara\u015ft\u0131rmac\u0131lar nedenin n\u00f6rolojik de\u011fil psikolojik oldu\u011funu d\u00fc\u015f\u00fcn\u00fcyorlar. Dr Moulin, bu vakan\u0131n tek ba\u015f\u0131na anksiyete ile d\u00e9j\u00e0 vu aras\u0131nda ba\u011f oldu\u011funu kan\u0131tlamaya yetmese de, gelecekteki ara\u015ft\u0131rmalar i\u00e7in ilgin\u00e7 bir kap\u0131 aralad\u0131\u011f\u0131n\u0131 belirtiyor. D\u00e9j\u00e0 vu\u2019n\u00fcn nedeni tam olarak bilinmiyor. Di\u011fer haf\u0131za sorunlar\u0131n\u0131n aksine, daha \u00e7ok gen\u00e7lerde g\u00f6r\u00fcl\u00fcyor. Bu konuda ortaya at\u0131lan teoriler aras\u0131nda, t\u0131pk\u0131 g\u00f6z se\u011firmesi gibi istem d\u0131\u015f\u0131 olarak beynin haf\u0131zaya a\u015final\u0131k sinyali g\u00f6ndermesi olabilece\u011fi de var. St Andrews \u00dcniversitesi\u2019nden Dr Akira O\u2019Connor, bu g\u00f6r\u00fc\u015f\u00fcn epilepsi ve demans hastalar\u0131n\u0131n daha s\u0131k d\u00e9j\u00e0 vu hissini ya\u015famas\u0131n\u0131 da a\u00e7\u0131klayabilece\u011fini d\u00fc\u015f\u00fcn\u00fcyor. Colorado State \u00dcniversitesi\u2019nden Profes\u00f6r Anne Cleary ise, d\u00e9j\u00e0 vu\u2019nun, bir odan\u0131n \u015fekli gibi ger\u00e7ekten a\u015fina olan bir\u015feyin, haf\u0131zay\u0131 yan\u0131ltmas\u0131 olabilece\u011fi g\u00f6r\u00fc\u015f\u00fcnde. \u00a0\nKaynak: BBC", "tags": ["d\u00fc\u015f\u00fcnceler", "duygular", "insan davran\u0131\u015flar\u0131 (davran\u0131\u015f bilimleri)"]},
{"source": "bilimfili.com", "url": "https://bilimfili.com/muzik-aleti-calmak-cocuklarin-beyin-gelisimini-etkiliyor/", "category": "psikoloji", "date": "17 Ocak 2015", "title": "M\u00fczik Aleti \u00c7almak \u00c7ocuklar\u0131n Beyin Geli\u015fimini Etkiliyor!", "content": "Vermont College of Medicine \u00dcniversitesi \u00e7ocuk psikiyatrisi b\u00f6l\u00fcm\u00fcnden ara\u015ft\u0131rmac\u0131lar, m\u00fczik e\u011fitiminin \u00e7ocuklarda odaklanmay\u0131 artt\u0131rd\u0131\u011f\u0131n\u0131, duygular\u0131n\u0131 kontrol etmeye yard\u0131mc\u0131 oldu\u011funu ve \u00e7ocuklarda kayg\u0131lar\u0131 azaltt\u0131\u011f\u0131 sonucuna ula\u015ft\u0131. Ara\u015ft\u0131rma Journal of the American Academy of Child & Adolescent Psychiatry \u2018de yay\u0131nland\u0131. \u0130\u00e7lerinde psikiyatri profes\u00f6r\u00fc James Hudziak, doktora dereceli Matthew Albaugh ve mezun ara\u015ft\u0131rma asistanlar\u0131n\u0131n bulundu\u011fu ara\u015ft\u0131rmac\u0131lar \u00e7al\u0131\u015fmalar\u0131n\u0131 \u015fu ana kadar ki yap\u0131lm\u0131\u015f beyin geli\u015fimi ile m\u00fczik aleti \u00e7almak aras\u0131ndaki ili\u015fkiyi inceleyen en b\u00fcy\u00fck ara\u015ft\u0131rma olarak tan\u0131ml\u0131yor. \u00c7ocuk ya\u015flarda beyin korteksinin kal\u0131nl\u0131\u011f\u0131 de\u011fi\u015fir. MRI tekni\u011fi kullan\u0131larak yap\u0131lan ara\u015ft\u0131rmada \u00e7ocuk ya\u015flarda kortikal kal\u0131nla\u015fma ya da incelmenin, beyin sa\u011fl\u0131kl\u0131 olsa bile, depresyona, kayg\u0131ya, sald\u0131rganl\u0131\u011fa ve dikkat problemlerine neden olabildi\u011fi bulunmu\u015ftu. \u015eimdi yap\u0131lan ara\u015ft\u0131rma ile de Hudziak, m\u00fczik e\u011fitiminin bu problemlere etkilerini bulmay\u0131 ama\u00e7lad\u0131. Hudziak\u2019\u0131n yaratt\u0131\u011f\u0131, \u2018\u2019gen\u00e7 insanlar\u0131n b\u00fct\u00fcn \u00e7evrelerinin psikolojik sa\u011fl\u0131klar\u0131na olan etkilerini bir araya getirmek\u2019\u2019 olarak tan\u0131mlayabilece\u011fimiz Vermont Aile Temelli Yakla\u015f\u0131m\u0131 modelini de destekleyen \u00e7al\u0131\u015fmada; Hudziak\u2019\u0131n deyimiyle \u2018\u2019 M\u00fczik en kritik rol\u00fc \u00fcstleniyor.\u2019\u2019 \u00c7al\u0131\u015fmada ara\u015ft\u0131rmac\u0131lar asl\u0131nda tam da tahmin ettikleri sonuca ula\u015ft\u0131lar. Bir m\u00fczik aleti \u00e7alarken beynin motor b\u00f6l\u00fcmlerinde de\u011fi\u015fiklikler oluyor, \u00e7\u00fcnk\u00fc m\u00fczik aleti \u00e7alma aktivitesi hareketlerin kontrol\u00fcn\u00fc ve koordinasyonunu gerektiriyor. Daha da \u00f6nemlisi, m\u00fczik aleti \u00e7almak beyindeki davran\u0131\u015f d\u00fczenleyen alanlar\u0131 etkiliyor. \u00d6rne\u011fin, m\u00fczik aleti \u00e7alma pratikleri yapmak korteksin \u2018\u2019y\u00fcr\u00fctme g\u00f6revi, \u00e7al\u0131\u015fma haf\u0131zas\u0131, dikkat kontrol\u00fc, gelecek i\u00e7in organizasyon ve planlama yapma\u2019\u2019 gibi g\u00f6revleri \u00fcstlenen b\u00f6l\u00fcm\u00fcn\u00fcn kal\u0131nl\u0131\u011f\u0131n\u0131 etkiliyor. \u00c7ocuktaki m\u00fczik altyap\u0131s\u0131n\u0131n ayn\u0131 zamanda \u00f6nleyici kontrolde ve duygusal geli\u015fimde kritik \u00f6neme sahip beyin b\u00f6lgelerinin kortikal kal\u0131nl\u0131klar\u0131yla da ili\u015fkili oldu\u011fu da g\u00f6r\u00fcl\u00fcyor. Ara\u015ft\u0131rmac\u0131lar\u0131n bulgular\u0131na g\u00f6re mental olarak daha sa\u011fl\u0131kl\u0131 bireyler yeti\u015ftirmek i\u00e7in m\u00fczik aleti e\u011fitimi \u015fart. Hudziak\u2019\u0131n hipotezine g\u00f6re keman \u00e7alman\u0131n \u00e7ocuklar\u0131n psikolojik rahats\u0131zl\u0131klar\u0131na bir \u015fi\u015fe dolusu haptan daha fazla yarar\u0131 var.", "tags": ["beyin", "\u00e7ocuklar (pedagoji & pediatri)", "m\u00fczik"]},
{"source": "bilimfili.com", "url": "https://bilimfili.com/uyku-hafiza-beraber-calisiyorlar/", "category": "psikoloji", "date": "24 Ocak 2015", "title": "Uyku ve Bellek Beraber \u00c7al\u0131\u015f\u0131yor!", "content": "Bilim insanlar\u0131; uykunun, haf\u0131zan\u0131n ve \u00f6\u011frenmenin birbirleriyle derin ba\u011flant\u0131lar\u0131 oldu\u011funu uzun s\u00fcredir\u00a0biliyorlard\u0131. Sineklerden insanlara kadar bir\u00e7ok hayvan uykusuz kald\u0131klar\u0131nda hat\u0131rlamada sorunlar ya\u015f\u0131yorlar ve ara\u015ft\u0131rmalar; uykunun,\u00a0k\u0131sa s\u00fcreli haf\u0131zay\u0131 uzun s\u00fcreli haf\u0131zaya d\u00f6n\u00fc\u015ft\u00fcrmede (\u00a0haf\u0131zay\u0131 sa\u011flamla\u015ft\u0131rma/konsolide etme\u00a0s\u00fcreci ) \u00f6nemli bir etken oldu\u011funu g\u00f6steriyor. Fakat bu s\u00fcrecin nas\u0131l i\u015fledi\u011fi ise hala bir gizem olarak duruyor. Uykuyu tetikleyen mekanizma ayn\u0131 zamanda haf\u0131zay\u0131 da sa\u011flamla\u015ft\u0131r\u0131yor olabilir mi? Ya da bu iki ayr\u0131 s\u00fcre\u00e7 beraber mi \u00e7al\u0131\u015f\u0131yorlar? Bir ba\u015fka deyi\u015fle; beyin uyku an\u0131nda haf\u0131za n\u00f6ronlar\u0131n\u0131n \u00e7al\u0131\u015fmas\u0131na m\u00fcsaade edecek kadar rahat bir durumda, dolay\u0131s\u0131yla da haf\u0131za sa\u011flamla\u015f\u0131yor mu? Yoksa asl\u0131nda haf\u0131za n\u00f6ronlar\u0131 m\u0131 uykumuzun gelmesini sa\u011fl\u0131yor? 7 Ocak 2015`de eLife \u2018da yay\u0131nlanan bir makalede ara\u015ft\u0131rmac\u0131lar; ikincisi i\u00e7in yani haf\u0131za n\u00f6ronlar\u0131n\u0131n bizi uykuya dald\u0131rd\u0131\u011f\u0131 durum i\u00e7in bir ortam sa\u011flad\u0131lar. Ara\u015ft\u0131rmac\u0131lar Paula Haynes ve Bethany Christmann ara\u015ft\u0131rmalar\u0131n\u0131, Drosophila\u2018da (meyve sine\u011fi) haf\u0131za g\u00fc\u00e7lendiriciler olarak bilinen dorsal e\u015fle\u015fik medyal (Dorsal Paired Medial-yaz\u0131n\u0131n devam\u0131nda DPM olarak k\u0131salt\u0131laca\u011f\u0131z-) \u00fczerine yo\u011funla\u015ft\u0131rd\u0131lar. Haynes ve Christmann ilk defa olarak DPM n\u00f6ronlar\u0131 aktifle\u015fti\u011finde, sineklerin daha fazla uyuduklar\u0131n\u0131 ve DPM n\u00f6ronlar\u0131n\u0131n aktif olmad\u0131\u011f\u0131nda ise sineklerin v\u0131z\u0131ldamay\u0131 (uyan\u0131k kalmay\u0131) s\u00fcrd\u00fcrd\u00fcklerini g\u00f6zlemlediler. Haf\u0131za sa\u011flamla\u015ft\u0131r\u0131c\u0131lar, k\u0131sa s\u00fcreli haf\u0131zay\u0131 uzun s\u00fcreli haf\u0131zaya d\u00f6n\u00fc\u015ft\u00fcrmeye ba\u015flad\u0131klar\u0131nda uyan\u0131kl\u0131k durumunu engelliyorlar. T\u00fcm bu durum Drosophila\u2018n\u0131n beyninde \u201cmantar cisim\u201d (insanlarda an\u0131lar\u0131n depoland\u0131\u011f\u0131 yer olan hipokampus ile ayn\u0131 g\u00f6revdedir) denilen yerde meydana geliyor. G\u00f6r\u00fcnen o ki, haf\u0131za ve \u00f6\u011frenmeden sorumlu olan \u201cmantar cisim\u201d ayn\u0131 zamanda Drosophila\u2018n\u0131n uyan\u0131k kalmas\u0131na yard\u0131mc\u0131 oluyor. Christmann: \u201cNeredeyse mantar cismin sorumlu b\u00f6l\u00fcmleri \u201chey ! uyan\u0131k kal ve bunu \u00f6\u011fren\u201d der gibi. Bir s\u00fcre sonra DPM n\u00f6ronlar\u0131 bu b\u00f6l\u00fcmleri bast\u0131rmak i\u00e7in sinyaller g\u00f6nderiyor ve benzer \u015fekilde \u201d e\u011fer t\u00fcm bunlar\u0131 hat\u0131rlamak istiyorsan \u015fimdi uyumal\u0131s\u0131n\u201d demesine sebep oluyor\u201d diyor. Drosophila\u2018daki gibi uyku ve haf\u0131zan\u0131n nas\u0131l ba\u011flant\u0131l\u0131 oldu\u011fu anla\u015f\u0131labilirse, bu durum bilim insanlar\u0131na insan beynindeki gizemleri de ortaya \u00e7\u0131karabilme konusunda yard\u0131mc\u0131 olacak. Chrissmann: \u201d Sine\u011fin beyninde uyku ve haf\u0131zan\u0131n birbiriyle ili\u015fkili oldu\u011funu bilmek, ara\u015ft\u0131rmac\u0131lara \u00e7al\u0131\u015fmalar\u0131n\u0131 insan beyninde nereye yo\u011funla\u015ft\u0131rmalar\u0131 gerekti\u011fi konusunda yard\u0131mc\u0131 olabilir. Sonu\u00e7 olarak, insanlardaki insomnia ya da haf\u0131za bozukluklar\u0131 gibi durumlarda uyku ve haf\u0131zan\u0131n nas\u0131l etkilendi\u011fini ortaya \u00e7\u0131karmam\u0131zda yard\u0131mc\u0131 olabilir\u201d dedi. Kaynak ve \u0130leri Okuma:\n\u2013\u00a0Brandeis University. \u201cWhy all-nighters don\u2019t work: How sleep, memory go hand-in-hand.\u201d ScienceDaily. www.sciencedaily.com/releases/2015/01/150123121735.htm (accessed January 23, 2015)\n\u2013\u00a0Paula R Haynes, Bethany L Christmann, Leslie C Griffith. A single pair of neurons links sleep to memory consolidation inDrosophila melanogaster. eLife, 2015; 4 DOI: 10.7554/eLife.03868", "tags": ["bellek (haf\u0131za)", "beyin", "uyku"]},
{"source": "bilimfili.com", "url": "https://bilimfili.com/insomnia-nedir-ve-nasil-kurtulabiliriz/", "category": "psikoloji", "date": "12 \u015eubat 2015", "title": "\u201c\u0130nsomnia\u201d Nedir ve Nas\u0131l Kurtulabiliriz?", "content": "Hepimiz zaman zaman bir t\u00fcrl\u00fc \u201cgelemeyen uykudan\u201d muzdarip bir halde buluruz kendimizi. Saatler boyunca uyan\u0131k bir halde yatakta uyumay\u0131 beklerken kendimizi d\u00fc\u015f\u00fcncelerden alamay\u0131z. Ya da gece boyunca aral\u0131klarla uyand\u0131\u011f\u0131m\u0131z zamanlar olur, hatta bazen g\u00fcn \u0131\u015f\u0131d\u0131\u011f\u0131nda bile hala \u201cfalta\u015f\u0131\u201d gibi a\u00e7\u0131k g\u00f6zlerle tavana bakar dururuz. D\u00fcnya n\u00fcfusunun\u00a0\u00fc\u00e7te biri\u00a0k\u0131sa vade uyuyamama sorununu tecr\u00fcbe ediyor. Bu sorunlar genellikle bir ka\u00e7 hafta devam ediyor.\n\u0130nsomnia rahats\u0131zl\u0131\u011f\u0131 bulunan bir insan; en az 3 ay boyunca haftada en az 3 kez uykuya dalmakta g\u00fc\u00e7l\u00fck \u00e7eker, uzun s\u00fcre uyan\u0131k kal\u0131r ve/veya \u00e7ok erken saatlerde uyan\u0131r. Bu durum ki\u015fide, dikkate de\u011fer bir \u00f6l\u00e7\u00fcde strese sebep olur.\nBununla birlikte, uykusuzluk hastal\u0131\u011f\u0131na sahip insanlar tekrar eden yorgunluk durumu ya\u015farlar. Enerji d\u00fc\u015f\u00fckl\u00fc\u011f\u00fc, odaklanma problemleri, dikkat ve haf\u0131za sorunlar\u0131 da hastal\u0131\u011f\u0131n sonu\u00e7lar\u0131 aras\u0131ndad\u0131r. Bu durum da mod d\u00fc\u015f\u00fckl\u00fc\u011f\u00fcne, strese ya da anksiyeteye sebep olur ve birey g\u00fcnl\u00fck aktivitelerini ger\u00e7ekle\u015ftirmekte g\u00fc\u00e7l\u00fckler \u00e7eker. Biyolojik, sosyal ve psikolojik fakt\u00f6rler uyku problemlerini tetikler ve s\u00fcrekli k\u0131lar.\nG\u00fcn i\u00e7erisindeki uyan\u0131k kalma ve uyku ihtiyac\u0131 hissetme durumlar\u0131n\u0131 kontrol eden v\u00fccudun sirkadyen ritimlerinde ya da 24-saatlik do\u011fal v\u00fccut saatindeki de\u011fi\u015fimler biyolojik fakt\u00f6rlere \u00f6rnektir. Sirkadyen ritimleri v\u00fccut s\u0131cakl\u0131\u011f\u0131na, \u0131\u015f\u0131\u011fa ve fiziksel uyan\u0131kl\u0131k gibi durumlara kar\u015f\u0131 hassast\u0131rlar. Bu fakt\u00f6rlerin a\u015f\u0131r\u0131 fazlal\u0131\u011f\u0131 ya da a\u015f\u0131r\u0131 derecede eksikli\u011fi durumlar\u0131nda v\u00fccut; uykulu hissetmeye sebep olan melatonin gibi uyku-tetikleyici hormonlar\u0131 yeteri kadar salg\u0131layamaz.\nVardiyal\u0131 i\u015f ya da s\u0131kl\u0131kla yap\u0131lan yurtd\u0131\u015f\u0131 seyahatleri gibi sosyal fakt\u00f6rler de; v\u00fccut-saatinin, bulundu\u011fu ortamla olu\u015fturdu\u011fu uyumu bozar ve uykusuzlu\u011fa sebep olur. V\u00fccudumuz bu tarz de\u011fi\u015fikliklere yava\u015f\u00e7a adapte olabilir. Psikolojik fakt\u00f6rler de insomnia sebebidir. Uykuya yard\u0131mc\u0131 olmayan d\u00fc\u015f\u00fcnceler (\u201d bu gece asla uyuyamayaca\u011f\u0131m \u201c) ve yataktayken saatin izlenmesi gibi davran\u0131\u015flar da ki\u015finin uyku s\u00fcresini ve uyku kalitesini azalt\u0131r. Bu fakt\u00f6rler \u00e7ok \u00e7e\u015fitli \u015fekillerde etkile\u015fim halindedirler. \u00d6te yandan baz\u0131 insanlar uyku rahats\u0131zl\u0131\u011f\u0131 durumunu bile bile kendileri de geli\u015ftirebilirler. Bu duruma \u00f6rnek ise ya\u015fanan stres durumlar\u0131d\u0131r, \u00f6rne\u011fin; duygusal bir ili\u015fkinin bozulmas\u0131 gibi. Uykunun gelmemesine dair duyulan endi\u015fe de uykuya dalmay\u0131 g\u00fc\u00e7le\u015ftiren bir ba\u015fka durumdur. \u201cYine uyuyamayaca\u011f\u0131m\u201d endi\u015fesini ta\u015f\u0131yarak \u201cbari yata\u011fa erken gideyim\u201d d\u00fc\u015f\u00fcncesi ya da g\u00fcn i\u00e7erisindeki \u201c\u015fekerlemeler\u201d de uykusuzlu\u011fu tetikler. Zamanla uykuya yard\u0131mc\u0131 olmayan d\u00fc\u015f\u00fcnceler ve davran\u0131\u015flar dedi\u011fimiz bu durumlar insomniay\u0131 daha da k\u00f6t\u00fc bir d\u00f6ng\u00fc i\u00e7erisine sokan durumlard\u0131r. Ba\u015far\u0131l\u0131 bir insomnia tedavisi; yukar\u0131da etkile\u015fim i\u00e7erisindedir dedi\u011fimiz fakt\u00f6rlerin yaln\u0131zca birinin ya da ikisinin de\u011fil \u00e7o\u011funun m\u00fcmk\u00fcn oldu\u011funca de\u011fi\u015ftirilmesine yard\u0131mc\u0131 olmay\u0131 gerektiriyor. Bili\u015fsel-davran\u0131\u015fsal terapi (CBT-cognitive behavioural therapy) de tedavi y\u00f6ntemlerinden birisidir. CBT, insanlar\u0131n yataklar\u0131n\u0131; uyan\u0131k kal\u0131nan, k\u0131p\u0131rdan\u0131lan, sa\u011fa sola d\u00f6n\u00fclen ve \u201cneden uyuyam\u0131yorum\u201d endi\u015felerine kap\u0131n\u0131lan yer olarak g\u00f6rmelerinden ziyade uyunan bir yer olarak g\u00f6rebilmelerine dair e\u011fitimleri i\u00e7eriyor. Terapi ayn\u0131 zamanda da insanlar\u0131n ya\u015fam bi\u00e7imlerini ve uyuduklar\u0131 \u00e7evreyi (yatak odan\u0131z) de\u011fi\u015ftirmelerine yard\u0131mc\u0131 oluyor, rahatlama tekniklerini \u00f6\u011freterek, uykuya yard\u0131mc\u0131 olmayan d\u00fc\u015f\u00fcnceleri ve insomniay\u0131 geli\u015ftiren inan\u00e7lar\u0131 de\u011fi\u015ftirerek uyku problemlerini ortadan kald\u0131r\u0131yor. Terapi ile uyku problemleri %50 oran\u0131nda azalt\u0131l\u0131yor ve insomnia belirtilerinin klinik d\u00fczeye \u00e7\u0131kmas\u0131n\u0131 engelliyor. K\u0131sa vadeli kullan\u0131lan uyku ila\u00e7lar\u0131 da (e\u015f-dost-arkada\u015f\u0131n \u00f6nerdikleri de\u011fil; doktora dan\u0131\u015f\u0131larak al\u0131nan) insanlar\u0131n uyku problemlerini d\u00fczene sokabiliyor. Fakat uzun s\u00fcre uyku ilac\u0131 kullan\u0131m\u0131 da ciddi hasarlara ve ba\u011f\u0131ml\u0131l\u0131\u011fa sebep olabiliyor.\n\u0130yi bir gece uykusu i\u00e7in, yataktan \u00f6nce rahatlat\u0131c\u0131 bir rutin geli\u015ftirin. Yata\u011f\u0131n\u0131zda oturarak beklemeyin.\u00a0Yata\u011f\u0131n\u0131z\u0131n yan\u0131nda bulunan ve g\u00f6z\u00fcn\u00fcze tak\u0131lan saatinizi g\u00f6remeyece\u011finiz bir yere kald\u0131r\u0131n.\u00a0Bilgisayar, tablet, ak\u0131ll\u0131 telefon gibi a\u015f\u0131r\u0131 \u0131\u015f\u0131k veren aletlerin uykudan \u00f6nceki kullan\u0131mlar\u0131n\u0131 s\u0131n\u0131rland\u0131r\u0131n.\u00a0Bu\u00a0durum; \u00f6zellikle de\u00a0twitter, facebook gibi sosyal medya kanallar\u0131nda a\u015f\u0131r\u0131 zaman t\u00fcketen ve uykusuzluktan yak\u0131nan bireylerin uykusuz kalmalar\u0131n\u0131n sebeplerinden birisidir.\nE\u011fer uyuyam\u0131yorsan\u0131z, kalk\u0131n ve rahatlat\u0131c\u0131 birka\u00e7 aktivite yap\u0131n; \u00f6rne\u011fin kitap okuyun veya rahats\u0131z bir sandalyede oturup televizyondaki en s\u0131k\u0131c\u0131 program\u0131 izleyin; bu durum beyninize, yata\u011f\u0131n uyan\u0131k kal\u0131nan ya da endi\u015fe duyulan yer de\u011fil uyunmas\u0131 gereken yer oldu\u011fu bilincini yerle\u015ftirecektir ve uykunuzun gelmesine sebep olacakt\u0131r, uykunuz geldi\u011fi anda da tekrar yata\u011f\u0131n\u0131za d\u00f6n\u00fcn. \u0130yi uykular \ud83d\ude42 \u00a0 Yararlan\u0131lan Kaynaklar: \u00a0theconversation, howstuffworks, sciencedaily", "tags": ["uyku", "uykusuzluk"]},
{"source": "bilimfili.com", "url": "https://bilimfili.com/neden-opusuruz/", "category": "psikoloji", "date": "25 Ocak 2015", "title": "Neden \u00d6p\u00fc\u015f\u00fcr\u00fcz?", "content": "G\u00f6zlerinize bakt\u0131\u011f\u0131nda g\u00f6zleri b\u00fcy\u00fcr. Elinizi beline dolar ve daha yak\u0131na \u00e7ekersiniz. Y\u00fcz\u00fcn\u00fcze dokunur ve boynunuzu sa\u011fa e\u011fersiniz ve dudaklar\u0131n\u0131z bulu\u015fur. E\u011fer merakl\u0131 birisiyseniz bu hareketiniz size \u015f\u00f6yle bir soru b\u0131rak\u0131r; \u201cBunu neden yap\u0131yorum?\u201d \u0130nsanlar\u0131n neden \u00f6p\u00fc\u015ft\u00fcklerine dair en sade cevap elbette ki; iyi hissettiriyor olmas\u0131d\u0131r. Fakat baz\u0131lar\u0131 bu a\u00e7\u0131klamay\u0131 yeterli g\u00f6rmezler. Bu insanlar \u00f6p\u00fc\u015fmenin evrimsel ge\u00e7mi\u015fi ve anatomisi \u00fczerine \u00e7al\u0131\u015fmalar yapan insanlard\u0131r. \u015eimdiye kadar bilim insanlar\u0131, \u00f6p\u00fc\u015fmenin tam olarak neyden kaynakland\u0131\u011f\u0131 konusunda yeterli a\u00e7\u0131klamay\u0131 yapmad\u0131lar, ancak bu duruma dair birka\u00e7 teori geli\u015ftiler. Biyolojimizin tutkulu bir dudak bulu\u015fmas\u0131ndan nas\u0131l etkilendi\u011fini haritaland\u0131rd\u0131lar. Esas soru ise; \u00f6p\u00fc\u015fme \u00f6\u011frenilmi\u015f bir davran\u0131\u015f m\u0131 yoksa i\u00e7g\u00fcd\u00fcsel mi? Baz\u0131lar\u0131 bu davran\u0131\u015f\u0131n; insans\u0131 atalar\u0131m\u0131zdan kalan \u00f6\u011frenilmi\u015f bir davran\u0131\u015f oldu\u011funu s\u00f6yl\u00fcyorlar. Ge\u00e7mi\u015fe gidersek, anneler yiyece\u011fi \u00e7i\u011fneyerek, a\u011f\u0131z yoluyla hen\u00fcz di\u015fleri olmayan bebeklerine veriyor olabilirler. Bebekler di\u015f \u00e7\u0131kard\u0131klar\u0131nda, anneler onlar\u0131 rahatlatmak i\u00e7in dudaklar\u0131yla bebeklerinin yanaklar\u0131na bask\u0131 yap\u0131yor olabilirler. B\u00fct\u00fcn insanlar\u0131n \u00f6pme davran\u0131\u015f\u0131n\u0131 g\u00f6stermedi\u011fi ger\u00e7ekli\u011fini g\u00f6z \u00f6n\u00fcne al\u0131rsak, \u00f6pmenin i\u00e7g\u00fcd\u00fcsel bir davran\u0131\u015ftan ziyade \u00f6\u011frenilmi\u015f bir davran\u0131\u015f oldu\u011fu d\u00fc\u015f\u00fcncesi daha desteklenebilir bir yakla\u015f\u0131m gibi g\u00f6z\u00fck\u00fcyor. \u00c7\u00fcnk\u00fc antropologlar\u0131n s\u00f6yledi\u011fine g\u00f6re, yery\u00fcz\u00fcnde bu davran\u0131\u015f\u0131 hi\u00e7 g\u00f6stermeyen kabileler var. \u0130nsanlar\u0131n %90\u2019\u0131 \u00f6p\u00fc\u015fme davran\u0131\u015f\u0131n\u0131 g\u00f6sterirken, kalan %10luk k\u0131sm\u0131n -neyi ka\u00e7\u0131rd\u0131klar\u0131ndan:)- haberleri dahi yok. \u00d6te yandan ise, baz\u0131lar\u0131 da \u00f6p\u00fc\u015fmenin tamamen i\u00e7g\u00fcd\u00fcsel bir davran\u0131\u015f oldu\u011fu kan\u0131s\u0131ndalar ve hayvanlar\u0131n \u00f6p\u00fc\u015fmeye benzer davran\u0131\u015flar\u0131n\u0131 da bu d\u00fc\u015f\u00fcncelerine kan\u0131t olarak g\u00f6steriyorlar. Bir\u00e7ok hayvan duygusal yak\u0131nl\u0131\u011f\u0131n ifadesi olarak burunlar\u0131n\u0131 birbirlerine s\u00fcrterken, baz\u0131lar\u0131 da t\u0131pk\u0131 insanlar gibi bir davran\u0131\u015f g\u00f6sterirler. \u00d6rne\u011fin bonobolar t\u00fck\u00fcr\u00fck de\u011fi\u015fimi i\u00e7in tonlarca bahane uydururlar. Bu davran\u0131\u015f\u0131 kavgalardan sonra birbirlerini rahatlatmak, sosyal ba\u011flar\u0131n\u0131 geli\u015ftirmek ve bazen de t\u0131pk\u0131 insanlar gibi ortada belirli bir sebep yokken yaparlar. G\u00fcn\u00fcm\u00fczde, insanlar\u0131n neden \u00f6p\u00fc\u015ft\u00fc\u011f\u00fcne dair kabul g\u00f6ren en yayg\u0131n teori ise; \u00f6p\u00fc\u015f\u00fcr\u00fcz \u00e7\u00fcnk\u00fc \u00f6p\u00fc\u015fme; kaliteli bir \u00e7iftle\u015fme ortaya \u00e7\u0131karmam\u0131za yard\u0131mc\u0131 olur. Y\u00fczlerimiz birbirine \u00e7ok yakla\u015ft\u0131\u011f\u0131nda feromonlar\u0131m\u0131z \u201ckonu\u015furlar\u201d \u2013bu iki insan aras\u0131ndaki biyolojik aktar\u0131m g\u00fc\u00e7l\u00fc bir d\u00f6l olu\u015fturabilecek mi, olu\u015fturamayacak m\u0131?\u2013 \u00d6rne\u011fin kad\u0131nlar; bilin\u00e7altlar\u0131nda, ba\u011f\u0131\u015f\u0131kl\u0131k sistemi proteinlerinden sorumlu genlerin kendilerininkinden farkl\u0131 olan erkeklerin kokusunu tercih ederler. Bu t\u00fcr e\u015fle\u015fme g\u00fc\u00e7l\u00fc bir ba\u011f\u0131\u015f\u0131kl\u0131 sistemine sahip d\u00f6l \u00fcretme noktas\u0131nda verimlidir ve do\u011fal se\u00e7ilim mekanizmas\u0131na ba\u011fl\u0131 olarak hayatta kalma \u015fans\u0131n\u0131 da art\u0131r\u0131r. Yine de bir\u00e7ok insan; \u201cinsanlar \u00f6p\u00fc\u015f\u00fcr \u00e7\u00fcnk\u00fc bu davran\u0131\u015f iyi hissettiriyor\u201d d\u00fc\u015f\u00fcncesinden memnunlar. \u00a0 Dudaklar\u0131m\u0131z ve dilimiz, a\u015fk duygusunun bu ba\u015f d\u00f6nd\u00fcr\u00fcc\u00fc hislerini peki\u015ftirmemize yard\u0131mc\u0131 olan sinir u\u00e7lar\u0131yla kapl\u0131d\u0131r. Bu hisler bizi neden \u00f6p\u00fc\u015ft\u00fc\u011f\u00fcm\u00fcz hakk\u0131nda daima derin d\u00fc\u015f\u00fcncelere sokmaz, bunun yerine \u00f6p\u00fc\u015fmeyi daha fazla s\u00fcrd\u00fcrmek i\u00e7in yollar arar\u0131z. Yararlan\u0131lan Kaynaklar: Scienceline LiveScience", "tags": ["insan davran\u0131\u015flar\u0131 (davran\u0131\u015f bilimleri)"]},
{"source": "bilimfili.com", "url": "https://bilimfili.com/konumsal-navigasyon-nerede-oldugumuzu-nasil-biliyoruz/", "category": "psikoloji", "date": "17 \u015eubat 2015", "title": "Konumsal Navigasyon: Nerede Oldu\u011fumuzu Nas\u0131l Biliyoruz?", "content": "Nerede oldu\u011fumuzu bilmek ve y\u00fcr\u00fcd\u00fc\u011f\u00fcm\u00fcz yol g\u00fczergah\u0131n\u0131 hat\u0131rlamak g\u00fcnl\u00fck ya\u015fam\u0131m\u0131z i\u00e7in \u00f6nemli becerilerdir. Konumsal navigasyonun sinirsel mekanizmas\u0131n\u0131 tan\u0131mlamak i\u00e7in,\u00a0Ruhr-Universitaet-Bochum (RUB)\u2019 dan Prof. Dr. Nikolai Axmacher \u00f6nc\u00fcl\u00fc\u011f\u00fcndeki ara\u015ft\u0131rmac\u0131lar elektroensefalografi (EEG) yard\u0131m\u0131yla beyinde konuyla ilgili s\u00fcreci analiz ettiler. B\u00f6ylelikle, ara\u015ft\u0131rma ekibi belirli konumlar\u0131n hat\u0131rlanmas\u0131 ve \u00f6\u011frenilmesi an\u0131ndaki sinirsel belirtileri tan\u0131mlad\u0131lar. Ara\u015ft\u0131rma Current Biology \u2018de yay\u0131mland\u0131. Herhangi bir anda nerede oldu\u011fumuzu nas\u0131l biliyoruz? Y\u00fcr\u00fcd\u00fc\u011f\u00fcm\u00fcz g\u00fczergah\u0131 nas\u0131l hat\u0131rl\u0131yoruz? Konumsal navigasyon uzunca bir s\u00fcredir psikoloji ara\u015ft\u0131rmalar\u0131n\u0131n ve beyin ara\u015ft\u0131rmalar\u0131n\u0131n konusuydu durumundayd\u0131. Nikolai Axmacher: \u201d B\u00fcy\u00fck ihtimalle yaln\u0131zca bir tane konumsal navigasyon mekanizmas\u0131ndan daha fazlas\u0131 mevcut, daha do\u011frusu, beyin konumlar\u0131 hat\u0131rlamak i\u00e7in farkl\u0131 kodlar kullan\u0131yor\u201d diyor. Ara\u015ft\u0131rmac\u0131lar konumsal navigasyon s\u0131ras\u0131nda da\u011f\u0131n\u0131k ve yerel hareket bi\u00e7imlerini analiz ettiler. \u00c7al\u0131\u015fmaya 10 epilepsi hastas\u0131 kat\u0131ld\u0131. EEG elektrotlar\u0131 cerrahi bir ameliyat ile direkt olarak hastalar\u0131n beyinlerine yerle\u015ftirildi. EEG g\u00f6r\u00fcnt\u00fclemesi s\u0131ras\u0131nda, hastalardan sanal evlerdeki g\u00fczergahlar\u0131 ezberlemeleri ve daha sonra bu g\u00fczergahlar\u0131 hat\u0131rlamalar\u0131 istendi. Ara\u015ft\u0131rmac\u0131lar \u00f6zel konumsal yerlerin \u00f6\u011frenilmesi ve hat\u0131rlanmas\u0131 s\u0131ras\u0131nda n\u00f6ronal belirtileri ba\u015far\u0131yla tan\u0131mlad\u0131lar. Nikolai Axmacher: \u201d Da\u011f\u0131n\u0131k ve yerel hareket bi\u00e7imleri\u00a0aras\u0131nda bir ili\u015fki oldu\u011fu g\u00f6r\u00fcn\u00fcyor, \u015f\u00f6yle ki; da\u011f\u0131n\u0131k konumsal ifadelere katk\u0131 sa\u011flayan beyin b\u00f6lgeleri ayn\u0131 zamanda yerel \u00f6l\u00e7ekteki kesin bilgileri de tam anlam\u0131yla i\u00e7eriyor \u201c diyor. \u201cKonumsal ifadelerin do\u011frulu\u011fu olduk\u00e7a de\u011fi\u015fkendir. \u0130lgin\u00e7 bir \u015fekilde; daha g\u00fcvenilir ifadeler, beynin h\u0131zl\u0131 bir frekans aral\u0131\u011f\u0131ndaki b\u00fct\u00fcn aktiviteleri k\u0131smen daha d\u00fc\u015f\u00fck oldu\u011funda olu\u015fuyor.\u201d Bu sonu\u00e7lar bize; e\u011fer di\u011fer ilgisiz aktiviteler bask\u0131lanabilirse konumsal navigasyonun daha ba\u015far\u0131l\u0131 olabilece\u011fini g\u00f6steriyor. \u00a0 Kaynak:\u00a0Ruhr-Universitaet-Bochum\n Makale Referans\u0131: Hui Zhang, Juergen Fell, Bernhard\u00a0P. Staresina, Bernd Weber, Christian\u00a0E. Elger, Nikolai Axmacher. Gamma Power Reductions Accompany Stimulus-Specific Representations of Dynamic Events. Current Biology, 2015; DOI:10.1016/j.cub.2015.01.011", "tags": ["d\u00fc\u015f\u00fcnceler", "fizyoloji", "insan davran\u0131\u015flar\u0131 (davran\u0131\u015f bilimleri)"]},
{"source": "bilimfili.com", "url": "https://bilimfili.com/koku-ayirt-etme-yetenegi-hayal-ederek-gelistirilebiliyor/", "category": "psikoloji", "date": "7 \u015eubat 2015", "title": "Koku Ay\u0131rt Etme Yetene\u011fi, Hayal Etme ile Geli\u015ftirilebiliyor!", "content": "Sporcular ve dans\u00e7\u0131lar i\u015flerinde daha iyi olabilmek i\u00e7in kendilerini fiziksel yeteneklerinin pratiklerini yaparken hayal ediyorlar ayr\u0131ca m\u00fczisyenler bir performans\u0131 hayal ettikten sonra daha iyi eserler ortaya koyabiliyorlar. Buraya kadar her \u015fey normal g\u00f6r\u00fcnebilir. Fakat\u00a0zihinsel bir\u00a0aktiviteyle koklama yetene\u011finin geli\u015ftirilebildi\u011fini s\u00f6ylesek ne d\u00fc\u015f\u00fcn\u00fcrd\u00fcn\u00fcz? Bilim insanlar\u0131 yapt\u0131klar\u0131 yeni bir \u00e7al\u0131\u015fmada 20 koku uzman\u0131ndan, g\u00fcl ve muz kokular\u0131 gibi g\u00fcnl\u00fck hayatta s\u0131k\u00e7a kar\u015f\u0131la\u015f\u0131lan kokular\u0131 an\u0131msatan 47 kimyasal\u0131 tan\u0131mlamalar\u0131n\u0131 istediler. Sonras\u0131ndaki 10 g\u00fcn i\u00e7in, koku uzmanlar\u0131n\u0131n i\u00e7inden bir gruba koklad\u0131klar\u0131 10 kimyasal\u0131n foto\u011fraflar\u0131n\u0131 g\u00f6sterdiler ve 1 dakika boyunca resimlerini g\u00f6sterdikleri kokular\u0131 hayal etme f\u0131rsat\u0131n\u0131 tan\u0131d\u0131lar. Sensory Studies dergisinde yay\u0131nlanan \u00e7al\u0131\u015fman\u0131n sonu\u00e7lar\u0131na g\u00f6re de, resimleri g\u00f6r\u00fcp kokuyu hayal etme \u00e7al\u0131\u015fmas\u0131ndan sonra koku uzmanlar\u0131, do\u011fru kokuyu tan\u0131mlamada ilk teste g\u00f6re d\u00f6rt kat daha ba\u015far\u0131l\u0131 oldular. Fakat ara\u015ft\u0131rman\u0131n ilgin\u00e7 bulgular\u0131na g\u00f6re, koku tan\u0131mlaman\u0131n geli\u015fmesi de yine koklanan kimyasal\u0131n t\u00fcr\u00fcne g\u00f6re farkl\u0131l\u0131klar g\u00f6sterebiliyor. \u00c7\u00fcnk\u00fc kat\u0131l\u0131mc\u0131lar en b\u00fcy\u00fck geli\u015fmeyi ki\u015fni\u015f kokusunda ve plastik kokusunda g\u00f6sterdiler. Fakat, mantar ve kau\u00e7uk kokular\u0131nda neredeyse hi\u00e7 a\u015fama kaydedemediler. Ara\u015ft\u0131rmac\u0131lar elde edilen bu veriyi de, mantar ve kau\u00e7uk kokular\u0131n\u0131n \u00e7abuk ge\u00e7en kokular olmas\u0131yla ve ifade edilmelerindeki zorlukla ili\u015fkilendiriyorlar. Makale: DOI:\u00a010.1111/joss.12124", "tags": ["hayalg\u00fcc\u00fc", "koku alma duyusu"]},
{"source": "bilimfili.com", "url": "https://bilimfili.com/hamam-bocekleri-de-kisilik-sahibi/", "category": "psikoloji", "date": "11 \u015eubat 2015", "title": "Hamam B\u00f6cekleri de Ki\u015filik Sahibi", "content": "Hadi kabul edelim\u00a0, \u00a0m\u00fctevaz\u0131\u00a0hamam b\u00f6cekleri\u00a0genellikle hastal\u0131k yap\u0131c\u0131 (patolojik fakt\u00f6r) olarak bilinir ama yeni bir \u00e7al\u0131\u015fmaya g\u00f6re hamam b\u00f6ceklerinin bir karakteri var. Art\u0131k birini isteyerek ezdi\u011finizde veya zehirledi\u011finizde birazc\u0131k daha su\u00e7lu hissedebilirsiniz. \u00c7\u00fcnk\u00fc her birey ba\u015fka bir ki\u015fili\u011fe\u00a0sahip. Br\u00fcksel \u00dcniversitesi\u2019ne ba\u011fl\u0131 bir grup ara\u015ft\u0131rmac\u0131ya g\u00f6re, hamam b\u00f6cekleri can s\u0131k\u0131c\u0131 veya pis canl\u0131lar de\u011filler. Hamam b\u00f6cekleri kalabal\u0131\u011f\u0131 s\u00fcr\u00fc halinde ya\u015famay\u0131 seven sosyal b\u00f6cekler ve bize de kolektif d\u00fc\u015f\u00fcnce ve karar mekanizmas\u0131 hakk\u0131nda \u00e7ok \u015fey \u00f6\u011fretebilirler. Isaac Planas-Sitj\u00e0 ve ekibi grup davran\u0131\u015flar\u0131n\u0131 incelemek i\u00e7in bir sistem kurdular ve Amerikal\u0131 hamam b\u00f6cekleri taraf\u0131ndan ters k\u00f6\u015fe edildiler. Bu potansiyelin sebebi ise hamam b\u00f6ceklerinin bir liderlerinin veya takip\u00e7ilerinin olmamas\u0131. Bu durum da bir b\u00f6ce\u011fin ki\u015fili\u011finin grup i\u00e7inde farkl\u0131 olarak kolayca g\u00f6zlemlenebilece\u011fini g\u00f6steriyor. Ekip 304 hamam b\u00f6ce\u011finin s\u0131rt\u0131na RFID \u00e7ipler denen sens\u00f6r \u00e7iplerden yerle\u015ftirdi ve daha sonra bunlar\u0131 iki ayr\u0131 gruba ay\u0131rd\u0131. Daha sonra parlak \u0131\u015f\u0131kla ayd\u0131nlat\u0131lm\u0131\u015f bir b\u00f6lgeye oyarak neler oldu\u011funu g\u00f6zlemlediler. Hamam b\u00f6cekleri \u0131\u015f\u0131ktan nefret etti\u011fi i\u00e7in alan\u0131n \u00e7evresindeki koyu g\u00f6lgeliklerin oldu\u011fu b\u00f6l\u00fcme do\u011fru ak\u0131n ettiler. Ancak baz\u0131 hamam b\u00f6cekleri di\u011ferleri kadar h\u0131zl\u0131 ve kararl\u0131 bir bi\u00e7imde \u0131\u015f\u0131ktan ka\u00e7\u0131\u015fmad\u0131lar. Ekibin g\u00f6zlemine g\u00f6re daha kal\u0131n bir c\u00fcsseye sahip olan hamam b\u00f6cekleri, korunakl\u0131 b\u00f6lmeye gitmek i\u00e7in acele etmediler, zamanlar\u0131n\u0131 sonuna kadar kullanarak a\u011f\u0131r a\u011f\u0131r hatta utanga\u00e7 denebilecek \u015fekilde yerle\u015ftiler. Ortada bir kolektif dinamizm (bir sosyal etki olarak) oldu\u011fu a\u00e7\u0131k\u00e7a g\u00f6r\u00fcl\u00fcyor ki bu da bireysel ki\u015filik farklar\u0131n\u0131 ortaya \u00e7\u0131kar\u0131yor. Yani gruba bak\u0131ld\u0131\u011f\u0131nda herkesin ayn\u0131 \u015fekilde davrand\u0131\u011f\u0131 ve ayn\u0131 \u015feyleri yapt\u0131\u011f\u0131 anla\u015f\u0131labilir. Ancak bu, hamam b\u00f6cekleri bireysel olarak g\u00f6zlemlendi\u011findeki verilerle ba\u011fda\u015fm\u0131yor. Asl\u0131na bak\u0131l\u0131rsa \u00e7e\u015fitli ki\u015filik \u00f6zellikleri t\u00fcrlerin soyunun devaml\u0131l\u0131\u011f\u0131 a\u00e7\u0131s\u0131ndan bir l\u00fctuftur. Bunun sebebi ise daha \u00e7ok ki\u015filik \u00f6zelli\u011finin daha fazla davran\u0131\u015f \u00e7e\u015fitlili\u011fine ve daha \u00e7ok adaptasyona ba\u011fl\u0131 hayatta kalma \u015fans\u0131n\u0131n artmas\u0131n\u0131 sa\u011flamas\u0131d\u0131r. Bug\u00fcn utanga\u00e7 veya cesur hamam b\u00f6cekleri oldu\u011funu ke\u015ffetmemiz acaba daha derin ki\u015fili\u011fe sahip olabileceklerinin de bir g\u00f6stergesi olabilir mi? Bilim hen\u00fcz bu seviyede de\u011fil ama son zamanlarda \u00e7\u0131kan e\u015fek ar\u0131lar\u0131n\u0131n birbirlerini y\u00fczlerinden tan\u0131d\u0131\u011f\u0131 haberi de g\u00f6steriyor ki bizim sand\u0131\u011f\u0131m\u0131zdan \u00e7ok daha derin ve \u00e7ok y\u00f6nl\u00fc b\u00f6cek hayatlar\u0131 ya\u015fan\u0131yor olabilir. E\u011fer b\u00f6ceklerin y\u00fcz tan\u0131yabiliyor olmas\u0131 sizi i\u00e7ten i\u00e7e korkutuyorsa arkan\u0131za yaslan\u0131n ve rahatlay\u0131n \u00e7\u00fcnk\u00fc cesur hamam b\u00f6cekleri asl\u0131nda t\u00fcm arkada\u015flar\u0131n\u0131n bir g\u00fcn daha fazla ya\u015famas\u0131 i\u00e7in \u00e7al\u0131\u015f\u0131yor. Referans: Smithsonianmag", "tags": ["b\u00f6cekler (entomoloji)", "Eklembacakl\u0131lar \u015fubesi (Arthropoda)", "hayvanbilim (zooloji)", "Omurgas\u0131zlar grubu (Invertebrata)"]},
{"source": "bilimfili.com", "url": "https://bilimfili.com/farkindalik-egzersizleri-ve-beyniniz/", "category": "psikoloji", "date": "18 \u015eubat 2015", "title": "Fark\u0131ndal\u0131k Egzersizleri ve Beyniniz", "content": "Ara\u015ft\u0131rmalar, fark\u0131ndal\u0131k egzersizlerinin; geni\u015f bir yelpazedeki mental ve fiziksel sa\u011fl\u0131k problemleri \u00fczerinde etkili oldu\u011funu g\u00f6steriyor, ancak tam olarak nas\u0131l bir etkisinin oldu\u011fu ise bilinmiyordu. Ara\u015ft\u0131rmac\u0131lar, fark\u0131ndal\u0131\u011f\u0131n; stres azaltma yollar\u0131 arac\u0131l\u0131\u011f\u0131yla sa\u011fl\u0131k \u00fczerinde etkisinin oldu\u011funu g\u00f6steren bir model geli\u015ftirdiler. Stres azalt\u0131c\u0131 fark\u0131ndal\u0131k egzersiziyle ba\u011flant\u0131l\u0131 biyolojik yollar\u0131 ve stresten kaynakl\u0131 hastal\u0131k sonu\u00e7lar\u0131n\u0131 tan\u0131mlayan \u00e7al\u0131\u015fma\u00a0 Current Directions in Psychological Science \u2018da yay\u0131nland\u0131. Carnegie Mellon \u00dcniversitesi psikoloji Do\u00e7enti J. David Creswell: \u201d E\u011fer fark\u0131ndal\u0131k egzersizi insan sa\u011fl\u0131\u011f\u0131n\u0131 geli\u015ftiriyorsa, b\u00fct\u00fcn sonu\u00e7lar\u0131 temelde nas\u0131l etkiliyor? Biz fark\u0131ndal\u0131k egzersizinin, stres azalt\u0131c\u0131 ve sa\u011fl\u0131k ili\u015fkisinin delillere dayal\u0131 ilk biyolojik a\u00e7\u0131klamalar\u0131ndan birisini sunuyoruz \u201c diyor. Creswell ve mezun \u00f6\u011frencisi Emily K. Lindsay fark\u0131ndal\u0131k egzersizinin stres azalt\u0131c\u0131 etkisinin biyolojik mekanizmalar\u0131n\u0131 tan\u0131mlayan bir \u00e7al\u0131\u015fman\u0131n alt\u0131n\u0131 \u00e7iziyorlar. Birey stresli oldu\u011funda; beyinde bilin\u00e7li d\u00fc\u015f\u00fcnme ve plan yapabilme yetilerinden sorumlu yer olan prefrontal korteksindeki hareketlilik azal\u0131rken, v\u00fccudun stres tepkisini h\u0131zl\u0131ca aktive eden k\u0131s\u0131mlar; amigdala, hipotalamus ve anterior singulat korteksteki hareketlilik ise artar. \u00c7al\u0131\u015fmalar; fark\u0131ndal\u0131\u011f\u0131n, stres an\u0131nda bu de\u011fi\u015fimleri tersine \u00e7evirdi\u011fini g\u00f6steriyor; biyolojik stres tepkisini d\u00fczenleyen ve d\u00fc\u015f\u00fcren prefrontal korteksin hareketlili\u011fini art\u0131r\u0131yor Biyolojik stres tepkisinin a\u015f\u0131r\u0131 aktivasyonu, depresyon, HIV ve kalp hastal\u0131klar\u0131 gibi stresten etkilenen hastal\u0131klar\u0131n riskini art\u0131r\u0131yor. Bireyin stres ya\u015famas\u0131n\u0131 azaltarak, fark\u0131ndal\u0131k, fiziksel stres tepkisinin d\u00fczenlenmesine yard\u0131mc\u0131 olabilir ve sonucunda da stres-ili\u015fkili hastal\u0131klar\u0131n ciddiyetini ve riskini azalt\u0131yor olabilir. Creswell; fark\u0131ndal\u0131k egzersizinin farkl\u0131 hastal\u0131k ve rahats\u0131zl\u0131klar \u00fczerinde nas\u0131l bir etkisinin oldu\u011funun anla\u015f\u0131lmas\u0131yla, ara\u015ft\u0131rmac\u0131lar\u0131n daha iyi m\u00fcdahaleler geli\u015ftirebilece\u011fine, hangi tedavilerin en etkili oldu\u011funu bileceklerine ve fark\u0131ndal\u0131k egzersizinin b\u00fcy\u00fck olas\u0131l\u0131kla faydas\u0131n\u0131 g\u00f6rece\u011fi d\u00fc\u015f\u00fcn\u00fclen insanlar\u0131n kolayl\u0131kla tan\u0131mlanabilece\u011fine inan\u0131yor. \u00a0 Kaynak:\u00a0Carnegie Mellon University\n Orijinal \u00c7al\u0131\u015fma:\u00a0DOI: 10.1177/0963721414547415", "tags": ["beyin", "bilin\u00e7"]},
{"source": "bilimfili.com", "url": "https://bilimfili.com/asiri-ovgu-cocuklari-narsist-yapiyor/", "category": "psikoloji", "date": "10 Mart 2015", "title": "A\u015f\u0131r\u0131 \u00d6vg\u00fc \u00c7ocuklar\u0131 Narsist Yap\u0131yor", "content": "Ebeveynleri onlara a\u015f\u0131r\u0131 kaba\u00a0ya da a\u015f\u0131r\u0131 ho\u015f davrand\u0131\u011f\u0131 i\u00e7in insanlar narsist olurlar m\u0131? Bu iki kar\u015f\u0131 teorinin de destek\u00e7ileri var, fakat ikincisi; (\u00e7ok ho\u015f davranmak) \u00e7ocuklarda narsist \u00f6zellikler \u00fczerine yap\u0131lan ilk uzun s\u00fcreli \u00e7al\u0131\u015fma neticesinde daha fazla destek buldu. Freudcu psikanalistler, ilk kez; so\u011fuk ve sevgisiz ebeveynlere sahip \u00e7ocuklar\u0131n kendilerini dengelemek i\u00e7in kendilerine y\u00f6nelik a\u015f\u0131r\u0131 sevgi ve \u00f6vg\u00fc geli\u015ftirdiklerini ileri s\u00fcrm\u00fc\u015flerdi. Fakat yeni yap\u0131lan bir \u00e7al\u0131\u015fma ile; di\u011fer psikanalistler narsizmin z\u0131tt\u0131 \u015fekilde geli\u015fti\u011fini ileri s\u00fcrd\u00fcler. Yani ebeveynler taraf\u0131ndan \u00e7ocuklara y\u00f6nelik; a\u015f\u0131r\u0131 \u00f6vg\u00fcler d\u00fczmenin, \u00e7ocuklar\u0131n kendi de\u011ferlerine ili\u015fkin \u015fi\u015firilmi\u015f duygular geli\u015ftirmelerini sa\u011flaman\u0131n; \u00e7ocuklarda, narsizmi geli\u015ftirdi\u011fi ileri s\u00fcr\u00fcld\u00fc. Bu durum daha sezgisel gibi g\u00f6r\u00fcnebilir, ancak so\u011fuk ebeveynler teorisi hala g\u00fcncel ve baz\u0131 psikanalistler aras\u0131nda da kabul g\u00f6rmeye devam ediyor. Bu fikri test etmek i\u00e7in; University of Amsterdam\u2019dan Eddie Brummelman ve ara\u015ft\u0131rma ekibi; bencillik, ben merkezcilik ve kibirlilik gibi narsist \u00f6zelliklerin g\u00f6r\u00fcnd\u00fc\u011f\u00fc periyot olan\u00a07-12 ya\u015f aral\u0131\u011f\u0131ndaki 565 \u00e7ocuk \u00fczerinde \u00e7al\u0131\u015ft\u0131lar. Bundan \u00f6nceki \u00e7al\u0131\u015fmalar\u0131n tamam\u0131 yeti\u015fkinler \u00fczerinde yap\u0131lm\u0131\u015ft\u0131, ara\u015ft\u0131rmac\u0131lar bu \u00e7al\u0131\u015fma ile narsizmin zamanla nas\u0131l geli\u015fti\u011fini g\u00f6rmek istediler. 18 aydan fazla bir s\u00fcre boyunca; \u00e7ocuklara ve ebeveynlere; narsist \u00f6zellikleri ve ebeveyn davran\u0131\u015f\u0131n\u0131 \u00f6l\u00e7mek \u00fczere haz\u0131rlanm\u0131\u015f \u00e7e\u015fitli, olduk\u00e7a detayland\u0131r\u0131lm\u0131\u015f ara\u015ft\u0131rma \u00f6l\u00e7ekleri verildi. \u00d6rne\u011fin \u00e7ocuklara derecelendirdikleri; -mesela- \u201d annem beni sevdi\u011fini bana belli eder \u201d ya da \u201d benim gibi \u00e7ocuklar daha fazlas\u0131n\u0131 hakeder \u201c gibi c\u00fcmlelerin oldu\u011fu bir \u00f6l\u00e7ek verildi.\nEbeveynlerin s\u0131cak davran\u0131\u015flar\u0131n\u0131n \u00e7ocuklar\u0131n narsist \u00f6zellikleri \u00fczerinde bir etkisi olmamas\u0131na kar\u015f\u0131n, 6 ay sonra \u00e7ocuklar\u0131n narsist \u00f6zellikler g\u00f6stermesi ile ebeveynlerinin \u00e7ocuklar\u0131na \u00f6vg\u00fcler d\u00fczmesi aras\u0131nda her seviyede k\u00fc\u00e7\u00fck ama olduk\u00e7a \u00f6nemli bir ba\u011f oldu\u011fu ortaya \u00e7\u0131kt\u0131. Etkinin \u00e7ok k\u00fc\u00e7\u00fck olmas\u0131 di\u011fer parametrelerin de insanlar\u0131 bencil ve ben-merkezci yapt\u0131\u011f\u0131n\u0131 g\u00f6steriyor. Belki genetik de bu durum \u00fczerinde etkili olabilir. Hemen hemen her jenerasyonda; \u201cbug\u00fcn\u00fcn gen\u00e7li\u011finin eksiklikleri\u201d hakk\u0131nda ele\u015ftiriler duyulur, ancak\u00a0durum narsizme geldi\u011finde, kli\u015fe belki bir kereli\u011fine de olsa bu defa mant\u0131kl\u0131 geliyor. Amerika\u2019daki kolej d\u00fczeyindeki \u00f6\u011frenciler aras\u0131nda yap\u0131lan meta analizlerine g\u00f6re; 1980 y\u0131l\u0131ndan beri insanlar\u0131n ger\u00e7ekten de daha narsist olma y\u00f6n\u00fcnde oldu\u011fu g\u00f6zlemlenmi\u015f [1].\nGe\u00e7mi\u015f bir \u00e7al\u0131\u015fmada, ara\u015ft\u0131rma ekibi, \u00e7ocuklara matematik testleri vererek; ebeveynlerin \u00e7ocuklar\u0131na fazladan de\u011fer bi\u00e7me davran\u0131\u015f\u0131n\u0131 ne kadar yapt\u0131klar\u0131n\u0131 ve sonras\u0131nda \u00e7ocuklar\u0131na ne kadar \u00f6vg\u00fc sunduklar\u0131n\u0131 g\u00f6rmek i\u00e7in bir \u00f6l\u00e7ek geli\u015ftirmi\u015flerdi\u00a0[2]. Bu \u00e7al\u0131\u015fmada da; fazla de\u011fer bi\u00e7en ebeveynlerin;\u00a0\u00e7ocuklar\u0131n\u0131n ne kadar iyi yapt\u0131klar\u0131n\u0131 \u00f6nemsemeden onlara \u00f6vg\u00fcler d\u00fczd\u00fckleri ve \u00e7ocuklar\u0131n\u0131n IQ de\u011ferlerini de oldu\u011fundan fazla g\u00f6sterdikleri g\u00f6zlemlenmi\u015fti. \u00d6te yandan; University College London\u2018da psikanalist Peter Fonagy\u00a0\u2018ye g\u00f6re; so\u011fuk ebeveynlik yakla\u015f\u0131m\u0131 teorisi; psikanalitik durumun fazla basitle\u015ftirilmesidir. Fonagy \u00e7ocuklarda narsizmin; ebeveynlerin \u00e7ocuklar\u0131n\u0131 k\u00fc\u00e7\u00fcmsemeleri ya da hakettikleri anda \u00f6vg\u00fcler d\u00fczmemeleri aras\u0131nda g\u00fc\u00e7l\u00fc bir korelasyon olabilece\u011fini d\u00fc\u015f\u00fcn\u00fcyor. [1] \u00a0http://spp.sagepub.com/content/1/1/99\n[2] http://psycnet.apa.org/?&fa=main.doiLanding&doi=10.1037/pspp0000012\nMakale Referans\u0131:\u00a0Proceedings of the National Academy of Sciences, DOI:10.1073/pnas.1420870112", "tags": ["aile", "\u00e7ocuklar (pedagoji & pediatri)", "ki\u015filik", "\u00d6zseverlik (Narsizm)"]},
{"source": "bilimfili.com", "url": "https://bilimfili.com/fiziksel-cezalandirma-sonrasi-gosterilen-sevgi-cocuklarda-endise-ve-agresifligi-azaltmiyor/", "category": "psikoloji", "date": "18 Mart 2015", "title": "Fiziksel Cezaland\u0131rma Sonras\u0131 G\u00f6sterilen Sevgi, \u00c7ocuklarda Endi\u015fe ve Agresifli\u011fi Azaltm\u0131yor", "content": "Sar\u0131lman\u0131n, kucaklaman\u0131n ve sevgi g\u00f6sterisinin \u00e7\u00f6zemedi\u011fi \u015feyler var.\u00a0Journal of Clinical Child & Adolescent Psychology \u2018de yay\u0131nlanan bir ara\u015ft\u0131rmaya g\u00f6re; \u015fefkat dolu bir anne; fiziksel bir cezan\u0131n ortaya \u00e7\u0131kard\u0131\u011f\u0131 endi\u015fe ve agresiflik ile ba\u015fedemez ve ayr\u0131ca sonras\u0131nda g\u00f6sterdi\u011fi samimi davran\u0131\u015flar durumu daha k\u00f6t\u00fc yapabilir. Jennifer E. Lansford Duke Universitesi Sosyal Bilim Ara\u015ft\u0131rmalar\u0131 Enstit\u00fcs\u00fc\u2019nden Jennifer E. Lansford\u2019a g\u00f6re; e\u011fer \u00e7ocuklar\u0131n\u0131z\u0131 tutup sarsarsan\u0131z ya da yanaklar\u0131na tokat atarsan\u0131z ve sonras\u0131nda da bar\u0131\u015fmak i\u00e7in onlara yumu\u015fak davran\u0131\u015flar sergiler ve sevgi g\u00f6sterisinde bulunursan\u0131z, hata ediyorsunuz demektir. Bu \u015fekilde davrand\u0131\u011f\u0131n\u0131z zaman nadiren baz\u0131 \u015feyleri iyile\u015ftirebiliyorsunuz ve bu durum \u00e7ocu\u011fu daha az de\u011fil daha fazla endi\u015feli yapabiliyor. Ara\u015ft\u0131rma kapsam\u0131nda, sekiz farkl\u0131 \u00fclkeden 1000\u2019in \u00fczerinde \u00e7ocu\u011fa ve annelerine, fiziksel cezaland\u0131rman\u0131n seviyeleri hakk\u0131nda ve \u00e7ocuklar taraf\u0131ndan sergilenen endi\u015feli ve sald\u0131rgan davran\u0131\u015flar hakk\u0131nda bir de\u011ferlendirme formu sunuldu. Ara\u015ft\u0131rma sonu\u00e7lar\u0131na g\u00f6re, 8-10 ya\u015f aral\u0131\u011f\u0131ndaki \u00e7ocuklarda \u201cd\u00fc\u015f\u00fck seviyedeki fiziksel cezaland\u0131rman\u0131n\u201d etkileri; annenin sevgi dolu davran\u0131\u015flar\u0131 ile azalt\u0131labilirken, \u00e7ocuktaki endi\u015fe ve agresifli\u011fin o kadar da azalmad\u0131\u011f\u0131, hala korunur bir halde oldu\u011fu g\u00f6r\u00fcld\u00fc. D\u00fc\u015f\u00fck seviyedeki bir fiziksel cezaland\u0131rma i\u00e7in bu \u00e7\u0131kar\u0131m\u0131n elde edilmesi g\u00f6steriyor ki; y\u00fcksek seviyedeki bir fiziksel cezaland\u0131rmada da bu kayg\u0131 ve agresifli\u011fin azalmas\u0131 beklenemez. \u00d6te yandan aile bask\u0131s\u0131n\u0131n, otoriter ebeveynli\u011fin, toplumsal olarak daha yayg\u0131n oldu\u011fu \u00fclkeler olan Kenya ve Kolombiya gibi \u00fclkelerde \u00e7ocuklar \u00fczerindeki etki di\u011fer \u00fclkelerdekinden daha az. [su_quote]\u00c7ocukluk d\u00f6nemindeki endi\u015fe; ebeveynlerin \u00e7ocuklara y\u00f6nelik fiziksel cezaland\u0131rma kulland\u0131\u011f\u0131 ve bunun yan\u0131 s\u0131ra sevgi g\u00f6sterisinde bulundu\u011funda, giderek daha k\u00f6t\u00fc bir hal al\u0131r.\n-Jennifer E. Lansford[/su_quote] Neden b\u00f6yle oldu\u011fu noktas\u0131nda ara\u015ft\u0131rmac\u0131lar kesin bir cevap getiremese de, Lansford bir tahminde bulunuyor ve \u201cayn\u0131 ev i\u00e7erisinde sert bir tokat ile yumu\u015fak bir sevginin bir arada olmas\u0131, \u00e7ocuk i\u00e7in olduk\u00e7a kafa kar\u0131\u015ft\u0131r\u0131c\u0131 ve sinir bozucu bir durumdur\u201d diyor. Daha ciddi cezaland\u0131rmalar daha ciddi endi\u015feleri ve daha ciddi agresiflik durumlar\u0131n\u0131 tetikliyor. Los Angeles \u2018dan bir aile e\u011fitimcisi olan Janet Lansbury ise; fiziksel olmayan bir disiplin uygulaman\u0131n daha az riskli ve \u00e7ok daha etkili oldu\u011funu s\u00f6yl\u00fcyor. (Burada disiplin; cezaland\u0131rma de\u011fil \u00f6\u011fretmek, e\u011fitmek anlam\u0131nda kullan\u0131l\u0131yor)\u00a0 Disiplin olduk\u00e7a kar\u0131\u015f\u0131k bir anlam i\u00e7erir. Ancak uzmanlar\u0131n s\u00f6yledi\u011fine g\u00f6re; istenilen davran\u0131\u015flar\u0131n ger\u00e7ekle\u015ftirilmesi i\u00e7in fiziksel olmayan ve daha etkili olan yollar mevcut. \u00c7ocu\u011fun ya\u015f\u0131na ve s\u00f6z konusu sorunun t\u00fcr\u00fcne g\u00f6re \u00e7e\u015fitlilik g\u00f6steren teknikler var. \u00d6rne\u011fin; 13-19 ya\u015f aral\u0131\u011f\u0131ndaki \u00e7ocuklar\u0131 baz\u0131 \u015feylerden uzak tutmak, bu \u00e7ocuklar\u0131n ba\u015fkalar\u0131ndan faydaland\u0131\u011f\u0131 ve gen\u00e7lik deneyimlerini geni\u015fletti\u011fi aktiviteler i\u00e7erisinde bulunmalar\u0131 kadar etkili olmayabiliyor. D\u00fcnyada 43 \u00fclkede \u00e7ocuklara y\u00f6nelik fiziksel ceza uygulama yasalarca cezai yapt\u0131r\u0131ma sahip. Ara\u015ft\u0131rma Referans\u0131: Jennifer E. Lansford, Chinmayi Sharma, Patrick S. Malone, Darren Woodlief, Kenneth A. Dodge, Paul Oburu, Concetta Pastorelli, Ann T. Skinner, Emma Sorbring, Sombat Tapanya, Liliana Maria Uribe Tirado, Arnaldo Zelli, Suha M. Al-Hassan, Liane Pe\u00f1a Alampay, Dario Bacchini, Anna Silvia Bombi, Marc H. Bornstein, Lei Chang, Kirby Deater-Deckard, Laura Di Giunta. Corporal Punishment, Maternal Warmth, and Child Adjustment: A Longitudinal Study in Eight Countries. Journal of Clinical Child & Adolescent Psychology, 2014; 43 (4): 670 DOI: 10.1080/15374416.2014.893518  Kaynak: Duke University,\u00a0Some Things Hugs Can\u2019t Fix,\u00a0http://today.duke.edu/2015/03/hugs", "tags": ["aile", "Anksiyete (Kayg\u0131 bozuklu\u011fu)", "\u00e7ocuklar (pedagoji & pediatri)", "\u015fiddet", "su\u00e7bilim (kriminoloji)", "zorbal\u0131k"]},
{"source": "bilimfili.com", "url": "https://bilimfili.com/erkeklerin-parmak-uzunluklari-kadinlarla-iliskilerini-belirliyor/", "category": "psikoloji", "date": "21 \u015eubat 2015", "title": "Erkeklerin Parmak Uzunluklar\u0131 Kad\u0131nlarla \u0130li\u015fkilerini Belirliyor", "content": "Belki de erkek arkada\u015f\u0131n\u0131z\u0131n parmaklar\u0131na, \u00f6zellikle y\u00fcz\u00fck takmadan \u00f6nce daha dikkatli bakmal\u0131s\u0131n\u0131z. \u0130\u015faret parma\u011f\u0131 k\u0131sa olan ve y\u00fcks\u00fck parmaklar\u0131 uzun olan erkekler, k\u0131z arkada\u015flar\u0131na kar\u015f\u0131 ortalama derecede iyi davran\u0131\u015flar sergiliyorlar ki bu beklenmedik bir durum ve anne karn\u0131nda maruz kal\u0131nan hormon etkilerinden kaynaklan\u0131yor. \u00a0Ara\u015ft\u0131rma MCGill Universitesi ara\u015ft\u0131rmac\u0131lar\u0131 taraf\u0131ndan y\u00fcr\u00fct\u00fcld\u00fc ve Personality and Individual Differences\u00a0dergisinde yay\u0131mland\u0131. Bulgular bu erkeklerin daha \u00e7ok \u00e7ocuk sahibi olmaya meyilli olduklar\u0131n\u0131 destekler nitelikte. Ara\u015ft\u0131rma fet\u00fcs d\u00f6nemindeki hayatla yeti\u015fkin davran\u0131\u015flar\u0131 aras\u0131ndaki ba\u011flar\u0131 a\u00e7\u0131kl\u0131yor. Erkeklerin i\u015faret parmaklar\u0131 genellikle y\u00fcks\u00fck parmaklar\u0131nda k\u0131sad\u0131r. Bu fark kad\u0131nlarda pek g\u00f6r\u00fclmez. Bu uzunluk oran\u0131, fet\u00fcs d\u00f6neminde ba\u015fta testosteron olmak \u00fczere erkek hormonlar\u0131na ne kadar maruz kald\u0131\u011f\u0131na g\u00f6re de\u011fi\u015febiliyor. Oran k\u00fc\u00e7\u00fcld\u00fck\u00e7e, erkek hormonu oran\u0131 art\u0131\u015f g\u00f6stermektedir. Bu durumda erkeklerin -\u00f6zellikle de kad\u0131nlara kar\u015f\u0131 olan davran\u0131\u015flar\u0131n\u0131- belirliyor. Fet\u00fcs d\u00f6neminde maruz kal\u0131nan hormonlar\u0131n erkek yeti\u015fkin davran\u0131\u015flar\u0131nda se\u00e7ici etkiler yaratmas\u0131 son derece \u015fa\u015f\u0131rt\u0131c\u0131 g\u00f6r\u00fcn\u00fcyor. Yeti\u015fkin davran\u0131\u015flar\u0131n\u0131n parmak uzunlu\u011fu oran\u0131na g\u00f6re belirlenmeye \u00e7al\u0131\u015f\u0131ld\u0131\u011f\u0131 bir \u00e7ok \u00e7al\u0131\u015fma bir araya getirildi. \u0130lk kez bu \u00e7al\u0131\u015fma ile cinsiyete ba\u011fl\u0131 olarak kar\u015f\u0131 cinse kar\u015f\u0131 olan davran\u0131\u015flar\u0131 etkilendi\u011fi g\u00f6sterildi. Kad\u0131nlarla beraberken, daha d\u00fc\u015f\u00fck orana sahip erkekler kad\u0131nlar\u0131 daha dikkatli dinleme , tamamlama ve g\u00fcl\u00fcmseme davran\u0131\u015f\u0131 g\u00f6steriyorlar. Bu davran\u0131\u015f \u015fekli hem cinsel ili\u015fkilerde \u00a0hem de kad\u0131n arkada\u015f ili\u015fkilerinde ortaya \u00e7\u0131k\u0131yor. Ayr\u0131ca bu erkekler kad\u0131nlara kar\u015f\u0131 , erkeklere oldu\u011fundan daha az kavgac\u0131 davran\u0131yorlar; buna kar\u015f\u0131n daha y\u00fcksek oranl\u0131 erkekler iki cinse de kar\u015f\u0131 kavgac\u0131 davran\u0131yorlar. Kad\u0131nlar i\u00e7in ise bu oran davran\u0131\u015flar\u0131 etkiliyormu\u015f gibi g\u00f6r\u00fcnm\u00fcyor. 155 kat\u0131l\u0131mc\u0131, 5 dakikadan daha uzun s\u00fcren sosyal etkile\u015fimlerine dayanarak 20 g\u00fcn boyunca bir anketi her g\u00fcn doldurdular. Bir \u00f6nceki \u00e7al\u0131\u015fmaya dayanarak ara\u015ft\u0131rmac\u0131lar davran\u0131\u015flar\u0131 , \u2018kabul edilebilir\u2019 ve \u2018kavgac\u0131 (agresif) \u2018 olarak s\u0131n\u0131fland\u0131rd\u0131lar. \u00a0Daha d\u00fc\u015f\u00fck uzunluk oran\u0131na sahip erkeklerin, y\u00fcksek oranl\u0131lara nazaran \u00fc\u00e7te bir oranda daha az dominant davran\u0131\u015f , kad\u0131nlara kar\u015f\u0131 k\u00f6t\u00fc davran\u0131\u015f ve erkeklere kar\u015f\u0131 da daha az kavgac\u0131 tutum sergiliyorlar. Daha \u00f6nceki bir \u00e7al\u0131\u015fmada daha d\u00fc\u015f\u00fck orana sahip erkeklerin daha fazla \u00e7ocu\u011fa sahip oldu\u011fu ortaya koyulmu\u015ftu. Bu ara\u015ft\u0131rma ise bu erkeklerin kad\u0131nlarla daha i\u00e7 i\u00e7e uyumlu bir ya\u015fam s\u00fcrd\u00fc\u011f\u00fcn\u00fc ve s\u00fcrebilece\u011fini ortaya koyuyor. Ayn\u0131 zamanda kad\u0131nlarla ili\u015fki kurulmas\u0131n\u0131 ve ili\u015fkinin daha rahat y\u00fcr\u00fct\u00fclmesini sa\u011fl\u0131yor. Daha \u00e7ok \u00e7ocuk sahibi olman\u0131n sebebi de bu olabilir. Ara\u015ft\u0131rmac\u0131lar istatistiksel olarak dominant davran\u0131\u015flarla, uzunluk oran\u0131 aras\u0131nda tutarl\u0131 ba\u011flar bulamamaktan dolay\u0131 son derece \u015fa\u015fk\u0131nlar. \u0130leri ki ara\u015ft\u0131rmalar\u0131n daha spesifik dominant davran\u0131\u015f \u015fekilleri ile \u00a0bir ili\u015fki bulmaya yarayaca\u011f\u0131n\u0131 \u00f6ng\u00f6r\u00fcyorlar. Referans : D.S. Moskowitz, Rachel Sutton, David C. Zuroff, Simon N. Young. Fetal exposure to androgens, as indicated by digit ratios (2D:4D), increases men\u2019s agreeableness with women. Personality and Individual Differences, 2015; 75: 97 DOI: 10.1016/j.paid.2014.11.008", "tags": ["anatomi", "cinsiyete \u00f6zg\u00fc konular", "romantik ili\u015fki"]},
{"source": "bilimfili.com", "url": "https://bilimfili.com/diger-insanlara-guven-duyma-seviyesine-gore-beyin-yapisi-farklilik-gosteriyor/", "category": "psikoloji", "date": "9 Mart 2015", "title": "Di\u011fer \u0130nsanlara G\u00fcven Duyma Seviyesine G\u00f6re Beyin Yap\u0131s\u0131 Farkl\u0131l\u0131k G\u00f6steriyor", "content": "Kas\u0131m 2014 tarihinde University of Georgia\u2019da yap\u0131lan ara\u015ft\u0131rma; insanlarda, di\u011fer insanlara g\u00fcven durumlar\u0131na g\u00f6re beyin yap\u0131s\u0131n\u0131n farkl\u0131 oldu\u011funu ortaya koydu. Yap\u0131lan bu ara\u015ft\u0131rma; akl\u0131m\u0131za hemen otizm gibi vakalar\u0131 getirdi ve otizm gibi psikolojik durumlar\u0131n tedavilerine dair yeni \u00e7\u0131kar\u0131mlar sa\u011flayabilece\u011fi noktas\u0131nda umutlar\u0131m\u0131z\u0131 art\u0131rd\u0131. Bildi\u011finiz gibi; her otizm tan\u0131s\u0131 bir spektrumdad\u0131r ve \u00e7e\u015fitlidir yani her biri farkl\u0131 seviyelerdedir. Baz\u0131 otizm tan\u0131lar\u0131nda di\u011fer insanlara g\u00fcvenme problemleri sergilenir. University of Georgia, Psikoloji b\u00f6l\u00fcm\u00fcnden\u00a0Yar. Do\u00e7. Brian Haas: \u201d Otizm gibi; sosyal d\u00fcnyay\u0131 i\u015fleyebilme noktas\u0131nda eksiklikler\u00a0olarak karakterize edilen durumlar vard\u0131r. Ve bu eksikliklerden bir tanesi de di\u011fer insanlara kar\u015f\u0131 g\u00fcven problemlerinin te\u015fkil etmesi durumudur. Beynin b\u00f6lgelerinin g\u00fcven i\u00e7in \u00f6nemli oldu\u011funa dair kar\u015f\u0131la\u015ft\u0131rmal\u0131 delillerimiz var ve bu farkl\u0131l\u0131klar\u0131n beliri baz\u0131 sosyal s\u00fcre\u00e7lerle nas\u0131l bir ili\u015fkisinin oldu\u011fununu anlayabilirsek, sonras\u0131nda sosyal bili\u015f noktas\u0131nda eksiklikler ya\u015fayan insanlara dair daha nokta at\u0131\u015f\u0131 tedaviler geli\u015ftirebiliriz \u201c diyor. Ara\u015ft\u0131rma ekibi 84 kat\u0131l\u0131mc\u0131n\u0131n g\u00fcven seviyelerini belirlemek i\u00e7in 2 \u00f6l\u00e7ek uygulad\u0131lar. Kat\u0131l\u0131mc\u0131lar, di\u011fer insanlara g\u00fcven duyma e\u011filimleri hakk\u0131ndaki bir \u00f6l\u00e7e\u011fi\u00a0doldurdular. Bununla birlikte kat\u0131l\u0131mc\u0131lara n\u00f6tr y\u00fcz ifadelerine ( herhangi bir jest ve mimik olmaks\u0131z\u0131n ) sahip insan y\u00fczleri g\u00f6sterildi ve resimde g\u00f6rd\u00fckleri her ki\u015fiyi ne derece g\u00fcvenilir bulduklar\u0131na dair bir de\u011ferlendirme yapmalar\u0131 istendi. Bu \u00f6l\u00e7ekler ara\u015ft\u0131rmac\u0131lara kat\u0131l\u0131mc\u0131lar\u0131n di\u011fer insanlara g\u00fcven durumlar\u0131n\u0131n nas\u0131l oldu\u011funa dair bir \u00f6l\u00e7\u00fcm, bir spektrum sa\u011flam\u0131\u015f oldu. Sonras\u0131nda ara\u015ft\u0131rmac\u0131lar, kat\u0131l\u0131mc\u0131lar\u0131n beyinlerinin MRI taramalar\u0131n\u0131 toplayarak beyin yap\u0131s\u0131 ile di\u011fer insanlara g\u00fcven duyma e\u011filimi aras\u0131ndaki ili\u015fkiyi anlamay\u0131 ama\u00e7lad\u0131lar. Ara\u015ft\u0131rmac\u0131lar\u0131n buldu\u011fu ise; beynin iki b\u00f6lgesinde farklar oldu\u011fuydu. En \u00f6nemli bulgu ise; di\u011fer insanlara daha fazla g\u00fcvenme e\u011filimindeki insanlarda, beyindeki sosyal \u00f6d\u00fclleri de\u011ferlendirme g\u00f6revi \u00fcstlenen ventral orta prefrontal korteksdeki gri madde seviyesi daha fazlayd\u0131. Bir ba\u015fka \u00f6nemli bulgu ise; beynin amigdala k\u0131sm\u0131nda, duygusal \u00e7ekimi kodlayan beyindeki bu b\u00f6l\u00fcm\u00fcn seviyesi di\u011fer insanlara daha fazla g\u00fcvenen ve daha az g\u00fcvenen insanlar\u0131n ikisinde de daha b\u00fcy\u00fck. E\u011fer bir \u015fey duygusal olarak bizim i\u00e7in \u00f6nemliyse, amigdala onu kodlamam\u0131za ve hat\u0131rlamam\u0131za yard\u0131mc\u0131 olur.  \u00a0 ventromedial prefrontal korteks de ayn\u0131 amigdala gibi (sar\u0131 b\u00f6lge), di\u011fer insanlara daha fazla g\u00fcvenen insanlarda; di\u011fer insanlara daha az g\u00fcvenen insanlardakine k\u0131yasla daha b\u00fcy\u00fckt\u00fcr. Haas: \u201d \u0130lerideki \u00e7al\u0131\u015fmalar; g\u00fcvenin art\u0131r\u0131l\u0131p art\u0131r\u0131lamayaca\u011f\u0131na ve beynin di\u011fer insanlarla olan ileti\u015fim tipine g\u00f6re kolay i\u015flenilir olup olmad\u0131\u011f\u0131 \u00fczerine yo\u011funla\u015fabilir\u201d diyor.", "tags": ["beyin", "d\u00fc\u015f\u00fcnceler", "duygular", "insan davran\u0131\u015flar\u0131 (davran\u0131\u015f bilimleri)", "toplumbilim (sosyoloji)"]},
{"source": "bilimfili.com", "url": "https://bilimfili.com/fermente-gida-tuketimi-sosyal-anksiyeteyi-azaltiyor/", "category": "psikoloji", "date": "14 Haziran 2015", "title": "Fermente G\u0131da T\u00fcketimi, Sosyal Anksiyeteyi Azalt\u0131yor", "content": "William & Mary (W&M) Psikoloji Profes\u00f6rleri Matthew Hilimire ve\u00a0Catherine Forestell, Maryland \u00dcniversitesi\u2019nden yard. do\u00e7. Jordan DeVylder ile bir araya gelerek, \u00e7o\u011funlukla probiyotik i\u00e7eren fermente g\u0131dalar ile sosyal endi\u015fe (anksiyete) aras\u0131nda bir ili\u015fki yakalamaya \u00e7al\u0131\u015ft\u0131. Ara\u015ft\u0131rmac\u0131lar, daha \u00e7ok fermente g\u0131da t\u00fcketen gen\u00e7 yeti\u015fkinlerin, daha d\u00fc\u015f\u00fck sosyal anksiyete semptomu g\u00f6sterdi\u011fini saptad\u0131.\u00a0\u00d6zellikle de nevrotiklik seviyesinde sosyal endi\u015fe bozuklu\u011fu i\u00e7in genetik yatk\u0131nl\u0131\u011f\u0131 olan bireylerin, bundan daha b\u00fcy\u00fck bir etki ile faydaland\u0131\u011f\u0131 ortaya \u00e7\u0131kt\u0131. Psychiatry Research dergisinde \u00e7al\u0131\u015fmalar\u0131n t\u00fcm detaylar\u0131 A\u011fustos ay\u0131nda yay\u0131mlanacak. \u00c7ok y\u00fcksek bir ihtimalle fermente yiyeceklerin i\u00e7inde bulunan probiyotikler, sindirim sistemimizdeki bakteriyel \u00e7evreyi ve ekosistemi yani biyotay\u0131 de\u011fi\u015ftiriyor, ki bu da sosyal endi\u015fe seviyemizi etkiliyor. Hilimire\u2019a g\u00f6re sindirim sistemimizdeki mikroorganizmalar\u0131n zihnimizi etkilemesi son derece \u015fa\u015f\u0131rt\u0131c\u0131 bir durum. (Bkz. Ba\u011f\u0131rsak Mikroorganizmalar\u0131 Psikolojinizi Etkileyebilir) Ara\u015ft\u0131rmac\u0131lar, \u00fcniversitenin Psikoloji\u2019ye Giri\u015f dersine kat\u0131lan \u00f6\u011frencilerin cevaplayabilece\u011fi ve toplamda 700 \u00f6\u011frenci taraf\u0131ndan sonu\u00e7land\u0131r\u0131lan bir anket dizayn etti. Ankette, \u00f6\u011frencilerin son 30 g\u00fcn i\u00e7inde t\u00fckettikleri fermente g\u0131da miktar\u0131 ve fermente g\u0131da al\u0131m\u0131 d\u0131\u015f\u0131ndaki sa\u011fl\u0131kl\u0131 al\u0131\u015fkanl\u0131klar\u0131n etkilerini kontrol edebilmek \u00fczere egzersiz s\u0131kl\u0131klar\u0131, meyve ve sebze t\u00fcketim ortalamas\u0131 gibi sorular soruldu. Esas bulgu; \u2018fermente g\u0131da t\u00fcketimi miktar\u0131 ve s\u0131kl\u0131\u011f\u0131 daha y\u00fcksek olan insanlarda,\u00a0sosyal anksiyetenin\u00a0ciddi miktarda\u00a0daha d\u00fc\u015f\u00fck seviyede olmas\u0131\u2019 \u015feklinde kaydedildi. \u00dcstelik daha nevrotik (duygusal dengesiz) d\u00fczeydeki insanlarda bu etki en g\u00fc\u00e7l\u00fc halini al\u0131yor. Peki bu ne demek? K\u0131saca a\u00e7\u0131klamak gerekirse, normal \u015fartlarda duygusal dengesizlik ve buna ba\u011fl\u0131 sosyal endi\u015fe bozuklu\u011fu\u00a0bulunan insanlarda; fermente g\u0131da t\u00fcketimi bu sosyal anksiyete halini ciddi oranda d\u00fc\u015f\u00fcr\u00fcyor. \u0130kincil bir sonu\u00e7 olarak, daha s\u0131k egzersiz yapman\u0131n da sosyal anksiyeteyi d\u00fc\u015f\u00fcrd\u00fc\u011f\u00fc saptand\u0131. Ara\u015ft\u0131rmac\u0131lar genel olarak hipotezlerinin do\u011frulu\u011fundan mutlu da olsa, bu ara\u015ft\u0131rma; bir seri haline gelecek olan zihin-mide veya zihin-ba\u011f\u0131rsak ba\u011flant\u0131lar\u0131 ke\u015fifleri i\u00e7in yaln\u0131zca at\u0131lm\u0131\u015f bir ilk ad\u0131m niteli\u011finde. \u00d6rne\u011fin \u00f6n\u00fcm\u00fczdeki aylarda sonu\u00e7lar\u0131n\u0131 okumay\u0131 umdu\u011fumuz bir fermente g\u0131da \u2013 otizm ili\u015fkisi incelemesi bu ara\u015ft\u0131rman\u0131n ard\u0131l\u0131 olmaya aday. Hen\u00fcz ara\u015ft\u0131rman\u0131n deneysel bir versiyonu yap\u0131lmad\u0131, bu ba\u011flamda sonu\u00e7lar\u0131 \u00e7ok kesin bir bi\u00e7imde yaymak i\u00e7in hen\u00fcz erken oldu\u011fu d\u00fc\u015f\u00fcn\u00fcl\u00fcyor. Ne var ki; di\u011fer insan anksiyete ve depresyon \u00e7al\u0131\u015fmalar\u0131 daha \u00f6nceden yap\u0131lm\u0131\u015f benzer hayvan modelli ara\u015ft\u0131rmalar, ara\u015ft\u0131rmada a\u00e7\u0131klanan nedensel ili\u015fkiyi hakl\u0131 \u00e7\u0131karacak bir\u00e7ok kan\u0131t ortaya koymaktad\u0131r. S\u0131radaki deneysellik s\u00fcrecinde benzer \u00e7\u0131kar\u0131mlarla kar\u015f\u0131la\u015fmak hem \u00e7ok da \u015fa\u015f\u0131rt\u0131c\u0131 olmayacak hem de fermente g\u0131dalar\u0131 veya egzersiz d\u00fczenini baz alarak daha geleneksel depresyon ve anksiyete tedavileri geli\u015ftirilmesinin \u00f6n\u00fcn\u00fc a\u00e7acak. Ancak k\u0131sa zaman i\u00e7inde yan bir kan\u0131ta ihtiya\u00e7 var. O da, ger\u00e7ekten fermente g\u0131dalar\u0131n bir sosyal etkisinin mi oldu\u011fu, yoksa probiyotik t\u00fcketiminin biyolojik etkilerinin mi sosyal anksiyeteyi d\u00fc\u015f\u00fcrd\u00fc\u011f\u00fc sorusudur. (Bkz. Sosyal \u015eempanzeler Daha Zengin Ba\u011f\u0131rsak Mikrobiyomu Bar\u0131nd\u0131r\u0131yor) \u00a0 Referans : Matthew R. Hilimire, Jordan E. DeVylder, Catherine A. Forestell. Fermented foods, neuroticism, and social anxiety: An interaction model. Psychiatry Research, 2015; 228 (2): 203 DOI :10.1016/j.psychres . 2015.04 .023", "tags": ["Anksiyete (Kayg\u0131 bozuklu\u011fu)", "beslenme", "Depresyon (\u00c7\u00f6kertici bozukluk)", "probiyotikler", "toplumbilim (sosyoloji)"]},
{"source": "bilimfili.com", "url": "https://bilimfili.com/meta-analize-gore-depresyonda-zaman-algisi-degisiyor/", "category": "psikoloji", "date": "12 Mart 2015", "title": "Meta-Analize G\u00f6re: Depresyonda Zaman Alg\u0131s\u0131 De\u011fi\u015fiyor", "content": "Zaman alg\u0131s\u0131 b\u00fcy\u00fck oranda ki\u015fiye g\u00f6re de\u011fi\u015fkendir ve genellikle de durumla alakan\u0131za g\u00f6re de\u011fi\u015fkenlik g\u00f6sterir. \u00d6rne\u011fin; zaman\u0131n \u201ch\u0131zl\u0131 ya da yava\u015f ge\u00e7ti\u011fi\u201d hissiniz; bir beklenti i\u00e7erisinde olup olmaman\u0131zdan etkilenebilir. Bir \u015feyin son teslim tarihinin sizdeki \u00f6neminin b\u00fcy\u00fckl\u00fc\u011f\u00fcne g\u00f6re, zaman alg\u0131n\u0131zda da h\u0131zl\u0131l\u0131k ya da yava\u015fl\u0131k hissi do\u011fabilir. Depresyon hastalar\u0131 zaman\u0131 sa\u011fl\u0131kl\u0131 bireylere g\u00f6re daha farkl\u0131 alg\u0131l\u0131yor. Hastalar\u0131n ifadeleri; zaman\u0131n kendileri i\u00e7in a\u015f\u0131r\u0131 derecede yava\u015f ge\u00e7ti\u011fi, hatta neredeyse tamamen durdu\u011fu y\u00f6n\u00fcnde. Johannes Gutenberg University Mainz (JGU) \u2018dan psikologlar, konuyla ilgili yap\u0131lan \u00e7al\u0131\u015fmalar\u0131n analizi sonucu, sa\u011fl\u0131kl\u0131 bireylere k\u0131yasla, depresyondaki bireylerde zaman\u0131n daha yava\u015f ge\u00e7ti\u011fine dair bireysel alg\u0131lar\u0131n oldu\u011fu bulgusuna ula\u015ft\u0131. Ancak, belirli bir zaman aral\u0131\u011f\u0131ndaki s\u00fcreci, \u00f6rne\u011fin; \u201c2 saniye\u201d ya da \u201c2 dakika\u201d gibi s\u00fcreleri tahmin etmeleri istendi\u011finde, tahminleri; en az sa\u011fl\u0131kl\u0131 bireylerinki kadar do\u011fru \u00e7\u0131kt\u0131. Mainz Universitesi Psikoloji Enstit\u00fcs\u00fc\u2019nden Sven Th\u00f6nes ve Dr. Daniel Oberfeld-Twistel 433 depresyon hastas\u0131n\u0131n ve 485 \u00a0depresyon olmayan kontrol grubu bireylerin kat\u0131ld\u0131\u011f\u0131 16 tekil ara\u015ft\u0131rmaya bakt\u0131lar. Ara\u015ft\u0131rmac\u0131lardan Oberfeld-Twistel; hastane ve \u00f6zel servislerdeki psikiyatristlerin ve psikologlar\u0131n; depresyon hastalar\u0131n\u0131n zaman\u0131n ileriye do\u011fru adeta s\u00fcr\u00fcnerek ilerledi\u011fini ya da yava\u015f \u00e7ekimde akt\u0131\u011f\u0131n\u0131 hissettikleri y\u00f6n\u00fcnde tekrar eden raporlar tuttuklar\u0131n\u0131 s\u00f6yledi. Ara\u015ft\u0131rmac\u0131lar; yapt\u0131klar\u0131 analiz sonu\u00e7lar\u0131n\u0131n da bu durumu do\u011frulad\u0131\u011f\u0131n\u0131 s\u00f6yl\u00fcyorlar. \u00d6nceki ara\u015ft\u0131rmalar 1940lar\u0131n ba\u015flar\u0131nda yap\u0131lm\u0131\u015ft\u0131. Bu ara\u015ft\u0131rmada ise analiz edilen en eski \u00e7al\u0131\u015fma 1977 tarihli. Meta-analizlerinin ikinci k\u0131sm\u0131nda, ara\u015ft\u0131rmac\u0131lar \u201colaylar\u0131n ne kadar s\u00fcrd\u00fc\u011f\u00fcne\u201d dair bireysel tahminleri de\u011ferlendirdiler. Bu \u00e7al\u0131\u015fmalarda, kat\u0131l\u0131mc\u0131lardan, \u00f6rne\u011fin; \u201cbir filmin s\u00fcresini dakika cinsinden tahmin etmeleri\u201d, \u201c5 saniye boyunca butona basmalar\u0131\u201d ya da \u201ciki ses aras\u0131ndaki s\u00fcreyi ay\u0131rt etmeleri\u201d istendi. Depresyonlu hastalardan elde edilen sonu\u00e7lar, ge\u00e7erli istatistiksel hi\u00e7bir fark olmaks\u0131z\u0131n\u00a0sa\u011fl\u0131kl\u0131 bireylerle tamamen ayn\u0131 \u00e7\u0131kt\u0131. Bu sonu\u00e7 da; depresyondaki bireylerde zaman\u0131n ge\u00e7i\u015fi alg\u0131s\u0131n\u0131n ba\u011f\u0131ms\u0131z olaylar\u0131n normal s\u00fcresini \u00f6l\u00e7ebilme yetene\u011finden ayr\u0131 oldu\u011funu g\u00f6steriyor. Ara\u015ft\u0131rmac\u0131lar, bug\u00fcne kadar yeterince ara\u015ft\u0131r\u0131lmayan; zaman alg\u0131s\u0131 ve depresyon aras\u0131ndaki ili\u015fkiyi \u00e7e\u015fitli a\u00e7\u0131lardan tan\u0131mlad\u0131. Anti-depresanlar\u0131n etkileri, fizyoterapi ya da bipolar hastal\u0131k sahibi insanlar\u0131n bipolar olmayan depresyona k\u0131yasla zaman\u0131n ge\u00e7i\u015fini nas\u0131l de\u011ferlendirdikleri hakk\u0131nda \u00e7ok az \u015fey biliniyordu. Meta-\u00e7al\u0131\u015fman\u0131n yazarlar\u0131na g\u00f6re; ileride bu alanda yap\u0131lacak ara\u015ft\u0131rmalar\u0131n; zaman\u0131n ge\u00e7i\u015fine dair bireysel alg\u0131 ile belirli bir zaman aral\u0131\u011f\u0131ndaki s\u00fcrenin uzunlu\u011funu tahmin edebilme yetisi aras\u0131ndaki ayr\u0131m\u0131 daha da belirginle\u015ftirmesi gerekti\u011fini ileri s\u00fcr\u00fcyorlar.", "tags": ["Depresyon (\u00c7\u00f6kertici bozukluk)", "zaman alg\u0131s\u0131", "zihinsel hastal\u0131klar (psikopatoloji)"]},
{"source": "bilimfili.com", "url": "https://bilimfili.com/duygusal-beyinler-rasyonel-beyinlerden-fiziksel-olarak-farkli/", "category": "psikoloji", "date": "19 Haziran 2015", "title": "Duygusal Beyinler Rasyonel Beyinlerden Fiziksel Olarak Farkl\u0131", "content": "\u0130leti\u015fim kurarken, ili\u015fkiler geli\u015ftirirken, \u00e7evremizdeki insanlara dair anlay\u0131\u015f\u0131m\u0131z\u0131 peki\u015ftirmek i\u00e7in\u2026\u00a0\u00c7o\u011fu\u00a0insan sosyal d\u00fcnyalar\u0131n\u0131 izlerken s\u0131kl\u0131kla empati (1) kurarlar. Monash University\u2019den ara\u015ft\u0131rmac\u0131lar; di\u011ferlerinin hislerine kar\u015f\u0131 duygusal tepkiler veren insanlar\u0131n, bu hislere kar\u015f\u0131 rasyonel tepkiler veren insanlar\u0131nkine k\u0131yasla beyinlerinde fiziksel farkl\u0131l\u0131k oldu\u011fu bulgusuna ula\u015ft\u0131. NeuroImage \u2018da yay\u0131mlanan \u00e7al\u0131\u015fma, beyindeki gri madde yo\u011funlu\u011fu temelinde\u00a0bili\u015fsel ve duygusal empati aras\u0131nda korelasyonlar saptad\u0131. \u00c7al\u0131\u015fmada beyninin belli k\u0131s\u0131mlar\u0131nda daha fazla beyin h\u00fccresine sahip insanlar\u0131n farkl\u0131 empati t\u00fcrlerinde daha iyi olup olmad\u0131klar\u0131na bak\u0131ld\u0131. Ara\u015ft\u0131rman\u0131n y\u00fcr\u00fct\u00fcc\u00fclerinden Robert Eres: \u201cDuygusal empatisi y\u00fcksek olan insanlar\u0131n, genellikle; korku filmi izlerken biraz daha \u00fcrkek olduklar\u0131n\u0131 ya da h\u00fcz\u00fcnl\u00fc bir sahnede a\u011flamaya ba\u015flad\u0131klar\u0131n\u0131 g\u00f6rd\u00fck. Bili\u015fsel empatisi y\u00fcksek olan insanlar ise daha rasyoneller\u201c diyor. Ara\u015ft\u0131rmac\u0131lar; 176 kat\u0131l\u0131mc\u0131n\u0131n, bili\u015fsel empati d\u00fczeylerini duygusal empati d\u00fczeyleriyle kar\u015f\u0131la\u015ft\u0131ran testlerdeki skorlar\u0131n\u0131; gri madde yo\u011funlu\u011fu \u00f6l\u00e7e\u011finde de\u011ferlendirmek i\u00e7in voksel-temelli morfometri (VBM) (2) kulland\u0131lar. Sonu\u00e7lar; duygusal empati d\u00fczeyini \u00f6l\u00e7en testlerde y\u00fcksek skora sahip insanlar\u0131n insulalar\u0131nda (beynin sa\u011f orta k\u0131sm\u0131nda bulunan b\u00f6lge) gri madde yo\u011funlu\u011funun daha fazla oldu\u011funu g\u00f6sterdi. Bili\u015fsel empatide y\u00fcksek skora sahip insanlarda ise\u00a0korpus kollasum\u00a0(beynin iki lobunu birbirine ba\u011flar\u2013en.corpus callosum) \u00fczerindeki b\u00f6lge olan orta-sing\u00fclat korteksteki yo\u011funlu\u011fun daha fazla oldu\u011fu g\u00f6r\u00fcld\u00fc. Birlikte ele al\u0131nd\u0131\u011f\u0131nda, bu sonu\u00e7lar; duygusal ve bili\u015fsel empatinin beyin morfometrisinde farkl\u0131 ifade edildi\u011fini g\u00f6stererek ve ayn\u0131 zamanda da empatinin farkl\u0131 n\u00f6ral ve yap\u0131sal korelasyon ile ifade edildi\u011fine dair yak\u0131nsak deliller sa\u011flayarak,\u00a0empatinin \u00e7oklu-bile\u015fen bir yap\u0131da oldu\u011funa dair do\u011frulama sunuyor. Bulgular; baz\u0131 empati t\u00fcrlerinin e\u011fitim yoluyla art\u0131r\u0131l\u0131p art\u0131r\u0131lmayaca\u011f\u0131 konusunda ya da insanlar\u0131n yeterince empati kurmad\u0131klar\u0131nda empati kurma kapasitelerini kaybedip kaybetmeyece\u011fine dair daha fazla soruyu ortaya \u00e7\u0131kar\u0131yor. \u00c7\u00fcnk\u00fc e\u011fer insanlar empati kurma konusunda kendilerini e\u011fitirseler, beyindeki empatiden sorumlu b\u00f6lgeler daha da geni\u015fleyebilir ve yeterince empati kurmad\u0131klar\u0131nda da empati kurma kapasitesini kaybedebilir. Robert Eres; ileride, insanlar\u0131n empati ili\u015fkili g\u00f6revlerde kendilerini e\u011fitmelerinin beynin ilgili yap\u0131lar\u0131nda bir de\u011fi\u015fime sebep olup olmad\u0131\u011f\u0131n\u0131 ve beynin empatiyle ilgili yap\u0131lar\u0131nda \u2013\u00f6rne\u011fin; fel\u00e7 gibi bir durumda\u2013 olu\u015facak hasar\u0131n empati kayb\u0131na sebep olup olmayaca\u011f\u0131n\u0131 ara\u015ft\u0131racaklar\u0131n\u0131 s\u00f6yl\u00fcyor. (1)Empati, Antik Yunan\u2019da fiziksel yak\u0131nl\u0131k, tutku ve k\u0131smilik anlam\u0131na gelen empatheia \u2018dan gelir.\u00a0Empati\u00a0bir ba\u015fkas\u0131n\u0131n duygular\u0131n\u0131, i\u00e7inde bulundu\u011fu durum ya da davran\u0131\u015flar\u0131ndaki motivasyonu anlamak ve i\u00e7selle\u015ftirmek demektir. Kendi duygular\u0131n\u0131 ba\u015fka nesnelere yans\u0131tmak anlam\u0131nda da kullan\u0131l\u0131r. (2)Voksel-temelli morfometri (en. Voxel-based morphometry \u2013 VBM); istatistiksel parametrik haritalaman\u0131n istatistiksel yakla\u015f\u0131m\u0131n\u0131 kullanarak beyin anatomisindeki merkezi (fokal) farkl\u0131l\u0131klar\u0131 incelemeye\u00a0olanak tan\u0131yan bir n\u00f6rolojik-g\u00f6r\u00fcnt\u00fcleme analiz tekni\u011fidir. Ara\u015ft\u0131rma Referans\u0131:\u00a0Robert Eres, Jean Decety, Winnifred R. Louis, Pascal Molenberghs.Individual differences in local gray matter density are associated with differences in affective and cognitive empathy. NeuroImage, 2015; 117: 305 DOI: 10.1016/j.neuroimage.2015.05.038\nKaynak: Monash University, \u201cEmotional brains \u2018physically different\u2019 to rational ones\u201d,\u00a0http://monash.edu/news/show/emotional-brains-physically-different-to-rational-ones", "tags": ["beyin", "empati"]},
{"source": "bilimfili.com", "url": "https://bilimfili.com/ahlaki-kararlar-goz-takibinden-etkileniyor/", "category": "psikoloji", "date": "30 Mart 2015", "title": "Ahlaki Kararlar G\u00f6z Takibinden Etkileniyor", "content": "Ahlaki (etik) kararlar verirken d\u00fc\u015f\u00fcncelerimiz g\u00f6z ve g\u00f6zlerimizin odakland\u0131\u011f\u0131 g\u00f6r\u00fcnt\u00fc, cisim veya manzaradan etkilenir.Lund University ve enstit\u00fclerinden bilim insanlar\u0131 , deneyde yer alan insanlar\u0131n \u201cCinayet savunulabilir midir?\u201d gibi sorulara verdikleri cevaplar\u0131, onlar\u0131n g\u00f6z hareketlerini takip ederek etkilemeyi ba\u015fard\u0131. Kat\u0131l\u0131mc\u0131lar\u00a0y\u00fczde elli sekiz oran\u0131nda kendi ahlaki konumlar\u0131na paralel cevaplar verdi. Ara\u015ft\u0131rma g\u00f6steriyor ki, ahlaki kararlar\u0131m\u0131z, bu karar\u0131 verirken bak\u0131yor oldu\u011fumuz, bak\u0131\u015flar\u0131m\u0131zla odakland\u0131\u011f\u0131m\u0131z \u015feyden etkileniyor. Yeni bir deneysel metot kullanarak, ara\u015ft\u0131rmac\u0131lar kat\u0131l\u0131mc\u0131lar\u0131n g\u00f6z hareketlerini takip etti ve g\u00f6zleri \u00f6nceden se\u00e7ilmi\u015f rastgele bir cevab\u0131n \u00fczerinde tak\u0131l\u0131 kald\u0131\u011f\u0131nda onlardan bir cevap isteniyor. G\u00f6rselde \u00fcstte \u201cYalan s\u00f6ylemek her zaman yanl\u0131\u015f m\u0131d\u0131r?\u201d diye soruluyor (deney s\u0131ras\u0131nda sorulan ahlaki bir karar s\u00fcrecini gerektiren sorulardan birisi) , altta \u201c\u015eimdi karar ver\u201dG\u00d6RSEL (altyaz\u0131) : ahlaki kararlar\u0131, g\u00f6z\u00fcn hareket dinamiklerini kullanarak nas\u0131l etkileriz \u2013 Image courtesy of Lund University Lund University Kognitif Bilimler B\u00f6l\u00fcm\u00fc , University College London (UCL) ve\u00a0University of California\u2019dan ara\u015ft\u0131rma ekipleri ger\u00e7ek zamanl\u0131 bir deneyde, insanlar\u0131n ahlaki bir ikilemde nas\u0131l kendisi ile ba\u015f ba\u015fa kald\u0131\u011f\u0131n\u0131 ve neyin \u00fczerinde yo\u011funla\u015ft\u0131\u011f\u0131n\u0131 ara\u015ft\u0131rd\u0131lar. Kat\u0131l\u0131mc\u0131lar, ara\u015ft\u0131rmac\u0131lar\u0131n kendilerinden tam do\u011fru zamanda bir cevap almak i\u00e7in g\u00f6zlerini an be an takip ettiklerini bilmiyorlard\u0131. Bu durum sonu\u00e7lar\u0131 daha g\u00fcvenilir bir hale getiriyor. Sonu\u00e7lara g\u00f6re cevaplar sistematik bir \u015fekilde cevap tam istendi\u011fi anda g\u00f6z\u00fcn odaklanm\u0131\u015f oldu\u011fu \u015feyden etkilendi\u011fini g\u00f6steriyor. Bu ara\u015ft\u0131rma g\u00f6steriyor ki, zamanlaman\u0131n ahlaki karar verme \u00fczerinde \u00e7ok ciddi bir etkisi var. Ahlaki karar verme i\u00e7indeki s\u00fcre\u00e7ler g\u00f6z\u00fcm\u00fcz taraf\u0131ndan d\u0131\u015fa yans\u0131t\u0131l\u0131yor. Ne var ki, g\u00f6z\u00fcm\u00fcz\u00fcn tam karar verildi\u011fi anda tak\u0131l\u0131 kald\u0131\u011f\u0131 \u015fey de karar\u0131 son anda ve ciddi \u015fekilde etkileme g\u00fcc\u00fcne sahip. Ara\u015ft\u0131rma, g\u00f6z\u00fcn hareketleri veya tak\u0131l\u0131p kalmas\u0131 ile ahlaki se\u00e7imler aras\u0131ndaki ili\u015fkiyi g\u00f6stermesi bak\u0131m\u0131ndan bir ilk olma \u00f6zelli\u011fi ta\u015f\u0131yor. Ancak bu ara\u015ft\u0131rman\u0131n daha basit cevaplar ve se\u00e7imler \u00fczerine dayanan bir ge\u00e7mi\u015fi var ve mevcut ara\u015ft\u0131rma bu literat\u00fcre dayan\u0131yor. \u00d6rne\u011fin bu \u00f6nc\u00fcl ara\u015ft\u0131rmalardan birinde ortaya koyuldu\u011fu \u00fczre, hen\u00fcz karar\u0131m\u0131z\u0131 s\u00f6ylemeden \u00f6nce g\u00f6z hareketlerimiz men\u00fcdeki iki yemekten hangisini sipari\u015f edece\u011fimizi belirtiyor. Burada \u00e7ok yeni olan durum ise \u015fudur; e\u011fer g\u00f6z hareketleri an be an takip edilirse, bir insan\u0131n karar verme mekanizmas\u0131n\u0131 takip etmek , izlemek ve daha \u00f6nceden karar verilmi\u015f bir y\u00f6ne do\u011fru \u00e7ekerek y\u00f6nlendirmek m\u00fcmk\u00fcn. Bug\u00fcn g\u00f6z hareketini takip edebilen bir \u00e7ok uygulama ve program yaz\u0131l\u0131msal boyutta mevcut. Buralara davran\u0131\u015f ile ilgili veriler de eklenirse , hangi k\u00fc\u00e7\u00fck ve \u00f6nemsiz gibi g\u00f6r\u00fcnen v\u00fccut de\u011fi\u015fikli\u011finde, hangi karar verilece\u011fi konusunda mobil uygulamalar bize yard\u0131mc\u0131 olabilir. \u00a0 Referans : sciencedaily.com, Philip P\u00e4rnamets, Petter Johansson, Lars Hall, Christian Balkenius, Michael J. Spivey, Daniel C. Richardson. Biasing moral decisions by exploiting the dynamics of eye gaze. Proceedings of the National Academy of Sciences, 2015; 201415250 DOI: 10.1073/pnas.1415250112", "tags": ["ahlak", "d\u00fc\u015f\u00fcnceler", "karar verme mekanizmas\u0131"]},
{"source": "bilimfili.com", "url": "https://bilimfili.com/duygular-sandiginiz-kadar-karmasik-olmayabilir/", "category": "psikoloji", "date": "26 Haziran 2015", "title": "Duygular Sand\u0131\u011f\u0131n\u0131z Kadar Karma\u015f\u0131k Olmayabilir", "content": "Bir\u00e7ok ki\u015fi ayn\u0131 anda \u00e7ok fazla duyguyu hissedebildi\u011fini d\u00fc\u015f\u00fcnd\u00fc\u011f\u00fc karma\u015f\u0131k s\u00fcre\u00e7lerden ge\u00e7er. Bu hisler ger\u00e7ek olabilir. Ancak bilinmesi gereken \u015fey hayat\u0131m\u0131z boyunca zaten en fazla d\u00f6rt farkl\u0131 duygu hissedebilece\u011fimiz: \u201cSevin\u00e7, \u00fcz\u00fcnt\u00fc, korku/\u015fa\u015fk\u0131nl\u0131k ve \u00f6fke/i\u011frenme.\u201d \u0130sko\u00e7ya\u2019daki Glasgow \u00dcniversitesi Sinirbilim ve Psikoloji Enstit\u00fcs\u00fc\u2019nden bilim insanlar\u0131n\u0131n 2014 y\u0131l\u0131na ait ara\u015ft\u0131rmas\u0131 alt\u0131 san\u0131lan farkl\u0131 duygu t\u00fcrlerinin d\u00f6rt oldu\u011fu sonucuna vard\u0131. Ara\u015ft\u0131rma s\u00fcresince alg\u0131sal beklenti modellemesi, bilgi teorisi ve Bayes s\u0131n\u0131fland\u0131r\u0131c\u0131lar[1] bir arada kullan\u0131ld\u0131. Deneylerde ise y\u00fczlerindeki 42 kas\u0131 hareket ettirebilen ve bu konuda \u00f6zel e\u011fitim alan ki\u015filerle \u00e7al\u0131\u015f\u0131ld\u0131. Bilgisayar yaz\u0131l\u0131mlar\u0131yla bu ki\u015filerin y\u00fcz \u015fekillerini ve duygu sinyallerini \u00f6l\u00e7en bir tak\u0131m deneyler, ki\u015filerin hangi durumda hangi kaslar\u0131n\u0131 hareket ettirdiklerini kaydetti. Kay\u0131tlar yap\u0131ld\u0131ktan sonra, baz\u0131 g\u00f6n\u00fcll\u00fclerden de bu ki\u015filerin y\u00fcz ifadelerini betimlemeleri istendi. \u00c7al\u0131\u015fman\u0131n sonucunda, baz\u0131 duygular\u0131n birbirine benzer oldu\u011fu tespit edildi. Korku ve \u015fa\u015fk\u0131nl\u0131k b\u00fcy\u00fck \u00f6l\u00e7\u00fcde ayn\u0131 \u00f6zellikleri g\u00f6sterirken, \u00f6fke ve i\u011frenmenin de olduk\u00e7a yak\u0131nl\u0131k g\u00f6sterdi\u011fi ortaya \u00e7\u0131kt\u0131. \u00c7al\u0131\u015fmadaki tepkilerin analizinde, g\u00f6zlerin \u00e7ok a\u00e7\u0131k olmas\u0131 korku ve \u015fa\u015fk\u0131nl\u0131\u011f\u0131n g\u00f6stergesi olarak tan\u0131mlan\u0131rken, burnun b\u00fcz\u00fc\u015ft\u00fc\u011f\u00fc \u00f6fke ve i\u011frenmenin de birbirleriyle ayn\u0131 mesaj\u0131 verdi\u011fi g\u00f6r\u00fcld\u00fc. Bu duygular\u0131n g\u00f6sterdi\u011fi benzerlikler alt\u0131 farkl\u0131 t\u00fcr\u00fc oldu\u011fu d\u00fc\u015f\u00fcn\u00fclen duygunun d\u00f6rt temel ba\u015fl\u0131\u011fa inmesine neden oldu. Y\u00fcz\u00fcn sevin\u00e7, \u00fcz\u00fcnt\u00fc, korku/\u015fa\u015fk\u0131nl\u0131k ve \u00f6fke/i\u011frenme olmak \u00fczere d\u00f6rt duyguyu yans\u0131tabildi\u011fi sonucuna var\u0131ld\u0131. Ara\u015ft\u0131rman\u0131n sonu\u00e7lar\u0131 Amerikan \u2018Current Biology\u2018 dergisinde yay\u0131mland\u0131. Bir sonraki \u00e7al\u0131\u015fma, 2009 y\u0131l\u0131nda yine \u2018Current Biology\u2019 dergisinde, y\u00fcz ifadelerinin k\u00fclt\u00fcrlere g\u00f6re de\u011fi\u015fti\u011fi \u00fczerine yaz\u0131lan bir makalenin devam\u0131 olarak y\u00fcz ifadelerinin k\u00fclt\u00fcrlere g\u00f6re analizi olacak. [1]- Bayes s\u0131n\u0131fland\u0131r\u0131c\u0131 \u2013 (Bayes Classifier) : \u0130statistiki s\u0131n\u0131fland\u0131rma y\u00f6ntemleri aras\u0131nda, s\u0131n\u0131fland\u0131rmadaki hata pay\u0131n\u0131 (misklasifikasyon) minimize etmeye yarayan bir metot. Kaynak: Jack, Rachael E., Oliver GB Garrod, and Philippe G. Schyns. \u201cDynamic Facial Expressions of Emotion Transmit an Evolving Hierarchy of Signals over Time.\u201d Current biology 24.2 (2014): 187-192.\n Jack, Rachael E., et al. \u201cCultural Confusions Show that Facial Expressions are not Universal.\u201d Current Biology 19.18 (2009): 1543-1548.", "tags": ["duygular"]},
{"source": "bilimfili.com", "url": "https://bilimfili.com/hislerin-vucut-haritasi/", "category": "psikoloji", "date": "4 Nisan 2015", "title": "Hislerin V\u00fccut Haritas\u0131", "content": "\u201cGururdan g\u00f6\u011fs\u00fcn kabarmas\u0131\u201d ya da \u201ctepeden t\u0131rna\u011fa mutluluk\u201d ifadeleri ger\u00e7ek oldu\u011fu kadar evresel de. Ve art\u0131k bu hisler i\u00e7in bir v\u00fccut atlas\u0131 olu\u015fturabiliyoruz. Bilim insanlar\u0131 uzunca bir s\u00fcredir, gergin insanlar\u0131n\u00a0terleyen avu\u00e7lar\u0131ndan, gece duyulan garip bir sesten kaynakl\u0131 nab\u0131z at\u0131\u015f\u0131n\u0131n h\u0131zlanmas\u0131na kadar; hislerin, bir dizi fizyolojik de\u011fi\u015fimle ba\u011flant\u0131l\u0131 oldu\u011funu biliyorlard\u0131. Fakat ge\u00e7ti\u011fimiz y\u0131llarda yap\u0131lan bir ara\u015ft\u0131rma, duygusal halin belirli v\u00fccutsal hislerle ki\u015finin k\u00fclt\u00fcr\u00fc ya da dilinden ba\u011f\u0131ms\u0131z olarak evrensel d\u00fczeyde ili\u015fkili oldu\u011fu\u00a0bulgusuna ula\u015ft\u0131. Finlandiya, \u0130sve\u00e7 ve Tayvan\u2019dan 700\u2019\u00fcn \u00fczerinde kat\u0131l\u0131mc\u0131n\u0131n yer ald\u0131\u011f\u0131 deneyler ile kat\u0131l\u0131mc\u0131lar\u0131n belirli hislere dair v\u00fccutsal hassasl\u0131klar\u0131 haritaland\u0131r\u0131lmak istendi. Yap\u0131lan deneylerde, kat\u0131l\u0131mc\u0131lara duygu y\u00fckl\u00fc kelimeler, videolar, y\u00fcz ifadeleri ve hikayeler g\u00f6sterildi. Sonras\u0131nda kat\u0131l\u0131mc\u0131lardan s\u00f6z konusu materyali g\u00f6rd\u00fc\u011f\u00fcnde v\u00fccudunun \u00e7e\u015fitli b\u00f6lgelerinde olu\u015fan farkl\u0131 hisleri bildirmeleri istendi. Kat\u0131l\u0131mc\u0131lar, ara\u015ft\u0131rma ekibine farkl\u0131 duygulara dair hem olumlu hem de olumsuz v\u00fccut tepkilerini g\u00f6steren geni\u015f bir veri sa\u011flarken, ara\u015ft\u0131rmac\u0131lar da; bir tanesi v\u00fccutsal hislerin artt\u0131\u011f\u0131 b\u00f6lgeleri belirleyen di\u011feri de azalan his yo\u011funlu\u011funu i\u015faretleyen iki renklendirici bilgisayar ile verilen tepkilerin sil\u00fcetlerini olu\u015fturdu. G\u00f6rsel Telif: Aaolto \u00dcniversitesi \u00c7eviri:BilimFili.com Mutluluk, nefret ve a\u015fk\u00a0gibi test edilen her duygu i\u00e7in istatistiksel olarak ayr\u0131 b\u00f6lgelerin ortaya \u00e7\u0131kt\u0131\u011f\u0131 ve bunun kat\u0131l\u0131mc\u0131n\u0131n milliyetinden ba\u011f\u0131ms\u0131z oldu\u011fu bulgusuna ula\u015ft\u0131. Proceedings of the National Academy of Sciences \u2018da yay\u0131mlanan ara\u015ft\u0131rmada\u00a0her duygu i\u00e7in ayr\u0131 bir v\u00fccut haritas\u0131n\u0131n ortaya \u00e7\u0131kt\u0131\u011f\u0131 g\u00f6r\u00fcld\u00fc. Her ne kadar her duygu belirli bir v\u00fccutsal his haritas\u0131 olu\u015ftursa da, ara\u015ft\u0131rmac\u0131lar baz\u0131 b\u00f6lgelerin birbiriyle \u00e7ak\u0131\u015ft\u0131\u011f\u0131n\u0131 belirlediler. Bulgulara g\u00f6re; korku ve \u00f6fke gibi nab\u0131z at\u0131\u015f\u0131n\u0131 ve soluk al\u0131p-verme h\u0131z\u0131n\u0131 art\u0131ran temel duygular g\u00f6\u011f\u00fcs b\u00f6lgesinin \u00fcst k\u0131sm\u0131nda his yo\u011funlu\u011funun artmas\u0131na sebep olurken, v\u00fccudun tamam\u0131nda his art\u0131\u015f\u0131na sebep olan tek duygu ise mutluluk oldu. Ara\u015ft\u0131rma sonu\u00e7lar\u0131; bilim insanlar\u0131n\u0131n duygular\u0131 nas\u0131l i\u015fledi\u011fimize dair kavray\u0131\u015f\u0131n\u0131 daha da geli\u015ftiriyor. Dil ve k\u00fclt\u00fcrel farkl\u0131l\u0131lara ra\u011fmen, g\u00f6r\u00fcnen o ki; hislere dair fiziksel deneyimlerimiz evrensel d\u00fczeyde ayn\u0131.", "tags": ["duygular", "fizyoloji"]},
{"source": "bilimfili.com", "url": "https://bilimfili.com/dikkat-eksikligi-hiperaktivite-bozuklugu-olan-cocuklar-ogrenebilmeleri-icin-kipir-kipir-olmali/", "category": "psikoloji", "date": "20 Nisan 2015", "title": "Dikkat Eksiklikli Hiperaktivite Bozuklu\u011fu Olan \u00c7ocuklar \u00d6\u011frenebilmeleri \u0130\u00e7in \u201cK\u0131p\u0131r K\u0131p\u0131r\u201d Olmal\u0131", "content": "On y\u0131llard\u0131r, sinirli anne-babalar ve \u00f6\u011fretmenler DEHB ( Dikkat Eksikli\u011fi Hiperaktivite Bozuklu\u011fu \u2013 en. ADHD) olan ve yerinde duramayan \u00e7ocuklara \u201cOtur ve konsantre ol !\u201d diye ba\u011f\u0131r\u0131yorlard\u0131. Fakat University of Central Florida\u00a0\u2018da yap\u0131lan yeni bir ara\u015ft\u0131rma; e\u011fer DEHB\u2019ye sahip \u00e7ocuklar\u0131n \u00f6\u011frenmesini istiyorsan\u0131z, onlara k\u0131p\u0131r k\u0131p\u0131r olmalar\u0131 i\u00e7in izin vermeniz gerekti\u011fi sonucuna ula\u015ft\u0131. Journal of Abnormal Child Psychology \u2018de yay\u0131mlanan bu yeni \u00e7al\u0131\u015fmaya g\u00f6re; ayak ile ritim tutma, bacak savurma ve s\u0131rayla birlikte kayma gibi\u00a0hareketleri g\u00f6steren Dikkat Eksikli\u011fi Hiperaktivite Bozuklu\u011funa sahip \u00e7ocuklarda bu davran\u0131\u015flar; bilgiyi hat\u0131rlamalar\u0131 ve kompleks bili\u015fsel g\u00f6revleri ortaya \u00e7\u0131karmalar\u0131 i\u00e7in hayati \u00f6nemdedir. Ara\u015ft\u0131rma bulgular\u0131; uzun zamand\u0131r h\u00fck\u00fcm s\u00fcren ve DEHB\u2019li \u00e7ocuklara yard\u0131m etti\u011fi d\u00fc\u015f\u00fcn\u00fclen y\u00f6ntemlerin yanl\u0131\u015f y\u00f6nlendirme yapm\u0131\u015f olabilece\u011fini g\u00f6steriyor. University of Central Florida\u2019da \u00c7ocuk \u00d6\u011frenme Kilini\u011fi\u2019nin ba\u015f\u0131 ve makalenin yazarlar\u0131ndan Mark Rapport: \u201cTipik m\u00fcdahaleler hiperaktiviteyi azaltmay\u0131 hedefliyordu. Fakat yapmam\u0131z gereken, bug\u00fcne kadar DEHB\u2019li \u00e7ocuklar i\u00e7in yapt\u0131\u011f\u0131m\u0131z \u015feylerin b\u00fcy\u00fck \u00e7o\u011funlu\u011funun z\u0131tt\u0131d\u0131r. Bu demek de\u011fil ki; b\u0131rak\u0131n odada/s\u0131n\u0131fta ko\u015fsunlar, fakat hareketlerine olanak tan\u0131mal\u0131s\u0131n\u0131z b\u00f6ylelikle \u00e7ocuklar, bili\u015fsel aktiviteler i\u00e7in gerekli olan dikkatlilik seviyelerini koruyabilirler\u201d diyor. Ara\u015ft\u0131rma, ebeveyn ve \u00f6\u011fretmenlerin DEHB\u2019li \u00e7ocuklarla nas\u0131l u\u011fra\u015fmalar\u0131 gerekti\u011fine dair, \u00f6zellikle de \u00e7ocuklar\u0131n standart testlerdeki performanslar\u0131n\u0131 art\u0131rmaya a\u011f\u0131rl\u0131k veren b\u00fcy\u00fck \u00e7\u0131kar\u0131mlara sahip. \u00c7al\u0131\u015fma DEHB sahibi \u00f6\u011frencilerin b\u00fcy\u00fck \u00e7o\u011funlu\u011funun s\u0131n\u0131f i\u00e7i \u00e7al\u0131\u015fmalarda, yap\u0131lan testlerde ve \u00f6devlerde, \u00f6rne\u011fin aktivite toplar\u0131 ya da egzersiz bisikleti \u00fczerinde oturduklar\u0131nda daha iyi bir performans sergilediklerini ileri s\u00fcr\u00fcyor. UCF klini\u011findeki \u00e7al\u0131\u015fma; 8-12 ya\u015f aral\u0131\u011f\u0131ndaki 29\u2019u DEHB tan\u0131s\u0131 konulmu\u015f ve kalan 23\u2019\u00fc ise klinik bir rahats\u0131zl\u0131k g\u00f6stermeyen normal geli\u015fime sahip 52 \u00e7ocuk \u00fczerinde yap\u0131ld\u0131. Her \u00e7ocuktan; \u00f6\u011frenme, ili\u015fkilendirme ve kavrama gibi karma\u015f\u0131k bili\u015fsel g\u00f6revleri yerine getirmede gerekli olan bilginin idare ve bilginin ge\u00e7ici olarak depoland\u0131\u011f\u0131 yer olan i\u015fler belle\u011fi (working memory) \u00f6l\u00e7mek i\u00e7in bir dizi standart g\u00f6revi tamamlamalar\u0131 istendi. \u00c7ocuklara bilgisayar ekran\u0131nda anl\u0131k beliren bir dizi kar\u0131\u015f\u0131k say\u0131lar ve bir harf g\u00f6sterildi. Sonras\u0131nda \u00e7ocuklardan harfi takip eden kar\u0131\u015f\u0131k say\u0131lar\u0131 s\u0131raya dizmeleri istendi. Y\u00fcksek h\u0131zl\u0131 bir kamera \u00e7ocuklar\u0131 kayda ald\u0131 ve g\u00f6zlemciler \u00e7ocuklar\u0131n her hareketini kaydetti ve \u00a0g\u00f6revdeki ilgilerini/dikkatlerini \u00f6l\u00e7t\u00fc. Rapport \u00f6nceki ara\u015ft\u0131rmas\u0131nda; hiperaktif \u00e7ocuklara \u00f6zg\u00fc a\u015f\u0131r\u0131 hareketlili\u011fin, yaln\u0131zca \u00e7ocuklar\u0131n beynin y\u00f6netsel i\u015flevlerini \u00f6zellikle de i\u015fler haf\u0131zay\u0131 kullanmalar\u0131 gerekti\u011finde g\u00f6r\u00fcnd\u00fc\u011f\u00fcn\u00fc ortaya koymu\u015ftu. Bu yeni ara\u015ft\u0131rma; hareketin bir ama\u00e7 i\u00e7erdi\u011fini kan\u0131tlayarak ileriye do\u011fru b\u00fcy\u00fck bir ad\u0131m at\u0131yor. Rapport; \u201cBuldu\u011fumuz \u015fey; \u00e7ocuklar\u0131n hareketleri \u00e7o\u011fald\u0131\u011f\u0131nda, b\u00fcy\u00fck \u00e7o\u011funlu\u011fu daha ba\u015far\u0131l\u0131 bir performans sergiliyorlar. DEHB\u2019li \u00e7ocuklar uyan\u0131k (odaklanm\u0131\u015f/dikkati toplanm\u0131\u015f bir halde) kalmalar\u0131 i\u00e7in hareket etmek zorundad\u0131rlar\u201d diyor. \u00d6te yandan, \u00e7al\u0131\u015fmadaki DEHB sahibi olmayan \u00e7ocuklar\u0131n da bili\u015fsel g\u00f6revleri yerine getirirken daha fazla hareket ettikleri g\u00f6r\u00fcld\u00fc. Fakat bu durum ters tepti, \u00e7\u00fcnk\u00fc bu \u00e7ocuklar testlerde daha k\u00f6t\u00fc bir performans sergilediler. Ara\u015ft\u0131rma Referans\u0131: Dustin E. Sarver, Mark D. Rapport, Michael J. Kofler, Joseph S. Raiker, Lauren M. Friedman. Hyperactivity in Attention-Deficit/Hyperactivity Disorder (ADHD): Impairing Deficit or Compensatory Behavior? Journal of Abnormal Child Psychology, 2015; DOI: 10.1007/s10802-015-0011-1\nKaynak: University of Central Florida, \u201cKids with ADHD Must Squirm to Learn, UCF Study Says\u201d,\u00a0http://today.ucf.edu/kids-with-adhd-must-squirm-to-learn/", "tags": ["\u00e7ocuklar (pedagoji & pediatri)", "Dikkat eksiklikli hiperaktivite bozuklu\u011fu", "okul"]},
{"source": "bilimfili.com", "url": "https://bilimfili.com/sinestezi-sesleri-tatmak-renkleri-duymak/", "category": "psikoloji", "date": "17 Nisan 2015", "title": "Sinestezi : Sesleri Tatmak, Renkleri Duymak", "content": "Australian National University (ANU) ara\u015ft\u0131rmac\u0131lar\u0131 yeni bir ara\u015ft\u0131rma ile birle\u015fik his veya duyum ikili\u011fi olarak bilinen sinestezi i\u00e7in yeni bir a\u00e7\u0131klama ortaya att\u0131. Sinestezi \u00f6rnekleri olarak , renkleri duymak, sesleri g\u00f6rmek gibi hisler aras\u0131 ge\u00e7i\u015flerin oldu\u011fu fenomenler biliniyor. Ayn\u0131 \u00fcniversitede Psikoloji b\u00f6l\u00fcm\u00fcnden ara\u015ft\u0131rman\u0131n lideri\u00a0Dr. Stephanie Goodhew, birbirine ba\u011fl\u0131 mental s\u00fcre\u00e7ler aras\u0131nda normalden daha g\u00fc\u00e7l\u00fc bir ili\u015fkinin sinesteziye yol a\u00e7t\u0131\u011f\u0131n\u0131 s\u00f6yledi. Sinestezi sahibi insanlar i\u00e7in doktor ve hem\u015fire kelimeleri, sinestezik olmayan insanlar\u0131nkinden \u00e7ok daha ili\u015fkiliyken; doktor ve masa kelimeleri \u00e7ok daha alakas\u0131z. Her 100 insandan birinde oldu\u011fu d\u00fc\u015f\u00fcn\u00fclen sinestezinin daha iyi anla\u015f\u0131lmas\u0131 i\u00e7in bu ara\u015ft\u0131rma bir mihenk ta\u015f\u0131 niteli\u011finde.. Sinestezi olan beyinlerde, farkl\u0131 beyin b\u00f6lgeleri aras\u0131nda normalden daha g\u00fc\u00e7l\u00fc ba\u011flar oldu\u011fu, \u00f6zellikle de beynin dil ve renk ile ilgili b\u00f6l\u00fcmlerinde bu ba\u011flant\u0131lar\u0131n daha g\u00fc\u00e7l\u00fc oldu\u011fu tespit edildi. Bu ba\u011flant\u0131lar bir tetik etkisi yap\u0131yor ve bir noktada ula\u015fan uyar\u0131 di\u011fer b\u00f6lgeyi de e\u015f zamanl\u0131 olarak uyar\u0131yor. \u015eekilleri i\u015fitmek gibi bir durumda, \u00fc\u00e7gen \u015fekli bir ses veya rengin deneyimlendi\u011fi bir an\u0131 hat\u0131rlatabilir veya bir ses, \u00f6zel bir tad\u0131n hat\u0131rlat\u0131c\u0131s\u0131 olabilir. Ara\u015ft\u0131rma dahilinde kaydedilen vakalar\u0131n birinde kokular\u0131n belli bir \u015fekli oldu\u011funu s\u00f6yleyen bir insan; temiz hava kokusunun dikd\u00f6rtgen oldu\u011funu, kahvenin bulut oldu\u011funu ve insanlar\u0131n daire veya kare koktu\u011funu iddia etti. Ara\u015ft\u0131rma insanlar\u0131n sinestezi sahibi insanlar\u0131n yaln\u0131zca kelimeler aras\u0131nda bir anlamsal ba\u011f kurup kurmad\u0131\u011f\u0131n\u0131 \u00f6l\u00e7mek \u00fczere tasarland\u0131. Bulgulara g\u00f6re ise durum tam da bu, yani sinestezi duyular aras\u0131nda ciddi g\u00fcce sahip ba\u011flant\u0131lar olmas\u0131 durumundan \u00e7ok kelimelerin anlamsal olarak ifade etti\u011fi konseptlerin ba\u011fda\u015ft\u0131r\u0131lmas\u0131ndan ileri geliyor. \u00a0 Referans : Stephanie C. Goodhew, Melissa R. Freire, Mark Edwards. Enhanced semantic priming in synesthetes independent of sensory binding. Consciousness and Cognition, 2015; 33: 443 DOI: 10.1016/j.concog.2015.02.019", "tags": ["beyin", "duyular"]},
{"source": "bilimfili.com", "url": "https://bilimfili.com/olumlu-hatiralari-canlandirarak-depresyonu-tedavi-etmek/", "category": "psikoloji", "date": "2 Temmuz 2015", "title": "Olumlu Hat\u0131ralar\u0131 Canland\u0131rarak Depresyonu Tedavi Etmek", "content": "Yapay olarak pozitif hat\u0131ralar\u0131 canland\u0131rmak depresyonun alternatif bir tedavisi olabilir.\nMIT sinirbilimcilerinin farelerle yapt\u0131\u011f\u0131 ara\u015ft\u0131rmada depresyon semptomlar\u0131n\u0131n, pozitif hat\u0131ralar\u0131n yapay olarak canland\u0131r\u0131lmas\u0131yla ortadan kald\u0131r\u0131labilece\u011fini g\u00f6sterdi.\n18 Haziranda Nature dergisinde yay\u0131mlanan ara\u015ft\u0131rma, olumlu an\u0131lar\u0131 hat\u0131rlamaya y\u00f6nelik psikoterapilerin ba\u015far\u0131s\u0131n\u0131n a\u00e7\u0131klamas\u0131 olabilir. Ayr\u0131ca bu ara\u015ft\u0131rma depresyon tedavisinde yeni bir y\u00f6ntem olarak an\u0131lar\u0131n depoland\u0131\u011f\u0131 h\u00fccreleri manip\u00fcle etmenin yeni bir y\u00f6ntem olabilece\u011fini g\u00f6steriyor. Ara\u015ft\u0131rmac\u0131lar hedef odakl\u0131 bu y\u00f6ntemin beyinin tamam\u0131n\u0131 etkileyen anti-depresan ila\u00e7lar\u0131ndan daha az yan etkisi olaca\u011f\u0131na inan\u0131yor.\nAra\u015ft\u0131rmac\u0131lardan Susumu Tonegawa \u201c Haf\u0131zadaki yanl\u0131\u015f i\u015fleyen veya i\u015feyi\u015fi artan b\u00f6lgeleri ke\u015ffetmek, beynin t\u00fcm\u00fcn\u00fc etkileyen ila\u00e7lar yerine hedef odakl\u0131 t\u0131bbi teknolojileri geli\u015ftirmek i\u00e7in faydal\u0131 sonu\u00e7lar do\u011furuyor.\u201d Bununla birlikte bu ara\u015ft\u0131rma\u00a0hen\u00fcz insanlar \u00fczerinde uygulanabilir de\u011fil. 2012 y\u0131l\u0131nda MIT\u2019 de yap\u0131lan bir ara\u015ft\u0131rma ilk defa belli n\u00f6ronlar\u0131 aktive etmenin bir an\u0131y\u0131 canland\u0131rabilece\u011fini bulmu\u015ftu. Yak\u0131n zamanlarda ise beyinde yanl\u0131\u015f an\u0131lar\u0131n olu\u015fturulabilece\u011fini ve bir an\u0131n\u0131n hissettirdi\u011fi duygular\u0131 ters y\u00f6nde de\u011fi\u015ftirebilece\u011fi bulundu. Yeni ara\u015ft\u0131rmada ise var olan an\u0131lar\u0131 geri \u00e7a\u011f\u0131rman\u0131n depresyon tedavisinde kullan\u0131labilece\u011fi ke\u015ffedildi. Ara\u015ft\u0131rmac\u0131lar \u00f6nce fareleri olumlu bir duruma maruz b\u0131rakt\u0131lar. Bu a\u015famada b\u00fct\u00fcn deney fareleri erkekti ve olumlu durum \u2018di\u015fi fareler ile vakit ge\u00e7irmeleri- olarak tasarland\u0131. Bu s\u0131rada, hipokamp\u00fcste an\u0131y\u0131 i\u015fleyen h\u00fccreler, mavi \u0131\u015f\u0131k ile uyar\u0131ld\u0131\u011f\u0131nda n\u00f6ronlar\u0131 aktif hale ge\u00e7irebilecek \u0131\u015f\u0131\u011fa duyarl\u0131 bir protein ile i\u015faretlendi.\u00a0Bu pozitif an\u0131 olu\u015fturulduktan sonra ara\u015ft\u0131rmac\u0131lar farelerde depresyona neden olacak \u015fekilde fareleri kronik strese maruz b\u0131rakt\u0131lar. Bu fareler depresyondan muzdarip insanlar gibi semptomlar g\u00f6sterdiler; zor bir durumla kar\u015f\u0131la\u015f\u0131ld\u0131\u011f\u0131nda erken pes etmek, normalde e\u011flenceli olan \u015feylerden zevk alamamak gibi. Daha sonra, ara\u015ft\u0131rmac\u0131lar mutlu an\u0131lar\u0131 kaydeden haf\u0131za h\u00fccrelerini aktive ederek bu semptomlar\u0131n geriledi\u011fini tespit etmi\u015f. Uzun bir s\u00fcre bu mutlu an\u0131lar\u0131n canland\u0131r\u0131lmas\u0131ndan sonra, farelerin hi\u00e7 bunal\u0131ml\u0131 olmam\u0131\u015f gibi davrand\u0131klar\u0131n\u0131 g\u00f6zlemlenmi\u015f. Ara\u015ft\u0131rman\u0131n ba\u015fka bir b\u00f6l\u00fcm\u00fcnde, pozitif an\u0131lar\u0131 be\u015f g\u00fcn boyunca g\u00fcnde iki kere 15 dakikal\u0131\u011f\u0131na aktif etmenin uzun s\u00fcreli bir d\u00fczelmeye ula\u015f\u0131ld\u0131\u011f\u0131 ke\u015ffedilmi\u015f. Bu defa, test a\u015famas\u0131nda an\u0131lar canland\u0131r\u0131lmam\u0131\u015f fakat farelerin hi\u00e7 bunal\u0131ml\u0131 olmam\u0131\u015f gibi davrand\u0131klar\u0131 g\u00f6zlemlenmi\u015f. \u0130lgin\u00e7 bir \u015fekilde, bunal\u0131ml\u0131 hale geldikten sonra farelerin pozitif an\u0131larla ili\u015fki kurmas\u0131na izin vermenin, eski an\u0131y\u0131 canland\u0131rmak kadar d\u00fczelme sa\u011flamad\u0131\u011f\u0131n\u0131 ke\u015ffetmi\u015fler. Ramirez \u201cDepresyondan muzdarip olan hastalar\u0131n da pozitif an\u0131lar\u0131 var, fakat onlar\u0131 yeniden canland\u0131rmak i\u00e7in gereken beyin h\u00fccreleri hasarl\u0131. Bizim farelerde yapt\u0131\u011f\u0131m\u0131z ise ba\u011flant\u0131ya baypass yap\u0131p, o h\u00fccreleri i\u015flemeye zorlamak.\u201d Bu \u00e7al\u0131\u015fma, psikoterapilerin neden ba\u015far\u0131l\u0131 oldu\u011funa dair de olas\u0131 bir a\u00e7\u0131klama getiriyor. Tonegawa psikoterapinin ba\u015far\u0131s\u0131n\u0131 \u015fu \u015fekilde a\u00e7\u0131kl\u0131yor: \u201cBir \u015fekilde depresyon olumlu an\u0131lar\u0131 canland\u0131rma becerisini engelliyor ve psikiyatrisin yapt\u0131\u011f\u0131 ise bu durumun \u00fcstesinden gelmeye \u00e7al\u0131\u015farak pozitif an\u0131lar\u0131 yeniden canland\u0131rmas\u0131na yard\u0131m etmek.\u201d. \u00a0 Kaynak: Mit.edu\u00a0\u201cRecalling happier memories can reverse depression\u201d <http://newsoffice.mit.edu/2015/recalling-happier-memories-reverse-depression-0617<\n Orijinal makale:\u00a0Nature522,335\u2013339(18 June 2015)\u00a0doi:10.1038/nature14514", "tags": ["bellek (haf\u0131za)", "Depresyon (\u00c7\u00f6kertici bozukluk)", "hayalg\u00fcc\u00fc", "tedavi y\u00f6ntemleri", "zihinsel hastal\u0131klar (psikopatoloji)"]},
{"source": "bilimfili.com", "url": "https://bilimfili.com/agaclara-yakin-yasamak-sagligi-guclendiriyor/", "category": "psikoloji", "date": "15 Temmuz 2015", "title": "A\u011fa\u00e7lara yak\u0131n ya\u015famak sa\u011fl\u0131\u011f\u0131 g\u00fc\u00e7lendiriyor", "content": "A\u011fa\u00e7lara yak\u0131n ya\u015famak ger\u00e7ekten de sa\u011fl\u0131\u011f\u0131m\u0131z\u0131 iyi y\u00f6nde etkiliyor mu? Ara\u015ft\u0131rmac\u0131lar bunun do\u011fru olabilece\u011fini s\u00f6yl\u00fcyor. Yeni bir \u00e7al\u0131\u015fma, a\u011fa\u00e7lar\u0131 bol olan kent mahallelerinde ya\u015fayanlar\u0131n daha sa\u011fl\u0131kl\u0131 hissetti\u011fini, daha az kardiyo-metabolik sorunlara sahip olduklar\u0131n\u0131, yani daha az kalp hastal\u0131klar\u0131na ve diyabete yakaland\u0131klar\u0131n\u0131 \u00f6ne s\u00fcrd\u00fc. Yap\u0131lan baz\u0131 \u00e7al\u0131\u015fmalar ye\u015fil alanlar\u0131n insan sa\u011fl\u0131\u011f\u0131 i\u00e7in ger\u00e7ekten de daha faydal\u0131 oldu\u011funu s\u00f6yl\u00fcyor ancak a\u011fa\u00e7 say\u0131s\u0131 ve sa\u011fl\u0131k aras\u0131ndaki ili\u015fki bug\u00fcne kadar \u00e7ok az ara\u015ft\u0131rma taraf\u0131ndan analiz edildi. Bu y\u00fczden, ara\u015ft\u0131rmac\u0131lar, bu \u00e7al\u0131\u015fma i\u00e7in, yolda bulabilecek ka\u00e7 a\u011fac\u0131n insan sa\u011fl\u0131\u011f\u0131 \u00fczerinde olumlu etki yapabilece\u011fini incelemeye karar verdiler. Ara\u015ft\u0131rma i\u00e7in, Toronto\u2019da ikamet eden 31,000 yeti\u015fkinin sa\u011fl\u0131k kay\u0131tlar\u0131 incelendi. Bu kay\u0131tlar i\u00e7in, \u015fehir sakinlerinin kardiyo-metabolik ko\u015fullar\u0131na, hane gelirlerine, e\u011fitim y\u0131llar\u0131na ve kendi sa\u011fl\u0131k alg\u0131lar\u0131na ili\u015fkin bilgiler topland\u0131.\u00a0Ara\u015ft\u0131rmac\u0131lar bu verileri, uydu g\u00f6r\u00fcnt\u00fcleri ve kamu verilerinde yer alan Toronto\u2019daki yar\u0131m milyon a\u011fa\u00e7la birle\u015ftirdiler. Scientific Reports\u2019ta yay\u0131mlanan \u00e7al\u0131\u015fmada, bir blok boyunca 10 ya da daha fazla a\u011fa\u00e7 bulundu\u011fu takdirde, insanlar\u0131n sa\u011fl\u0131\u011f\u0131nda iyile\u015fme ve kardiyo-metabolik problemlerde azalma tespit edildi. \u00c7al\u0131\u015fman\u0131n sonu\u00e7lar\u0131na g\u00f6re, bir mahallede 10 a\u011fa\u00e7 olmas\u0131n\u0131n pozitif etkisi, maa\u015fa 10.000 Dolar zam almaya, y\u00fcksek gelirlilerin ya\u015fad\u0131\u011f\u0131 bir yere ta\u015f\u0131nmaya ya da yedi y\u0131l gen\u00e7le\u015fmeye e\u015fde\u011fer bulundu. \u00c7al\u0131\u015fman\u0131n yazarlar\u0131ndan biri olan Marc Berman, The Washington Post\u2019a yapt\u0131\u011f\u0131 a\u00e7\u0131klamada verilerdeki t\u00fcm gelir, ya\u015f ve e\u011fitimler kontrol edildikten sonra sokaktaki a\u011fa\u00e7lar\u0131n insan sa\u011fl\u0131\u011f\u0131 \u00fczerinde \u00f6nemli bir etkisi bulundu\u011funu tespit ettiklerini ifade etti. Ara\u015ft\u0131rmac\u0131lar\u0131n \u00e7al\u0131\u015fma i\u00e7in Toronto\u2019yu se\u00e7melerinin nedeni, Toronto sakinlerinin Kanada\u2019daki genel sa\u011fl\u0131k hizmetlerinden yararlan\u0131yor olmalar\u0131. B\u00f6ylece, vatanda\u015flar\u0131n doktora ula\u015f\u0131m\u0131 olup olmad\u0131\u011f\u0131, genel sa\u011fl\u0131k hizmetlerinden yararlan\u0131p yararlanmad\u0131\u011f\u0131n\u0131 \u00f6l\u00e7mek zorunda kalm\u0131yorlar. \u00c7\u00fcnk\u00fc genel sa\u011fl\u0131k hizmetlerinden yararlanamayan ki\u015filer i\u00e7in, a\u011fa\u00e7lar\u0131n sa\u011fl\u0131k \u00fczerindeki etkisi azalmaktad\u0131r. Buna ra\u011fmen, genel sa\u011fl\u0131k hizmetlerinin t\u00fcm e\u015fitsizlikleri ortadan kald\u0131rd\u0131\u011f\u0131 da s\u00f6ylenemez. Ara\u015ft\u0131rmada, d\u00fc\u015f\u00fck gelirli ya da daha az e\u011fitimli Kanadal\u0131lar\u0131n, y\u00fcksek gelirli ve daha fazla e\u011fitimli ki\u015filere g\u00f6re, uzman doktorlara daha d\u00fc\u015f\u00fck oranda gittikleri tespit edildi. \u00c7al\u0131\u015fman\u0131n sonu\u00e7lar\u0131 a\u011fa\u00e7lar ve sa\u011fl\u0131k aras\u0131nda bir ili\u015fki bulurken, bu ili\u015fkinin nedenleri ve etkileri tam olarak g\u00f6sterilmedi. Ara\u015ft\u0131rmac\u0131lar, a\u011fa\u00e7lar\u0131n sa\u011fl\u0131\u011fa neden iyi geldi\u011fini saptayamad\u0131lar ancak; hava kalitesindeki art\u0131\u015fla ilgili bir durum olabilece\u011fini ve bunun da stresi azaltt\u0131\u011f\u0131n\u0131 ya da fiziksel aktivitelere te\u015fvik etti\u011fini \u00f6ne s\u00fcrd\u00fcler. Ayr\u0131ca, bu \u00e7al\u0131\u015fma kullan\u0131lan verilerce de k\u0131s\u0131tland\u0131. Ara\u015ft\u0131rmac\u0131lar \u00e7al\u0131\u015fma i\u00e7in bir\u00e7ok farkl\u0131 fakt\u00f6r\u00fc g\u00f6z \u00f6n\u00fcnde bulundurmak istemi\u015flerse de, ki\u015filerin sa\u011fl\u0131k alg\u0131s\u0131n\u0131n olduk\u00e7a \u00f6znel oldu\u011fu yads\u0131namaz bir ger\u00e7ektir. Ara\u015ft\u0131rmac\u0131lar \u015fimdiki sonu\u00e7lar\u0131n\u0131 k\u0131s\u0131tlamalar\u0131 kald\u0131racak \u015fekilde daha geni\u015f \u00e7apta yaparak test etmeyi umuyorlar. Bu \u00e7al\u0131\u015fma, \u015fimdilik, en mant\u0131kl\u0131 se\u00e7enek olarak, Toronto\u2019daki her blokta fazladan 10 a\u011fa\u00e7 ekmeyi \u2013%4 daha fazla a\u011fa\u00e7 yo\u011funlu\u011fu demektir\u2013 \u00f6neriyor. \u00a0 Kaynak: Aamna Mohdin, \u201cStudy Finds Large Health Benefits To Living Near Trees,\u201d http://www.iflscience.com/health-and-medicine/there-are-health-benefits-living-near-trees-study-suggests Akademik Kaynak: Omid Kardan, Peter Gozdyra, Bratislav Misic, Faisal Moola, Lyle J. Palmer, Tom\u00e1\u0161 Paus, Marc G. Berman. \u201cNeighborhood Greenspace and Health in a Large Urban Center,\u201d Scientific Reports 5, no.11610 (2015), doi:10.1038/srep11610", "tags": ["bitkiler (botanik)", "do\u011fa", "stres"]},
{"source": "bilimfili.com", "url": "https://bilimfili.com/takim-elbise-giymek-beyninizin-calisma-bicimini-degistiriyor/", "category": "psikoloji", "date": "13 Temmuz 2015", "title": "Tak\u0131m Elbise Giymek, Beyninizin \u00c7al\u0131\u015fma Bi\u00e7imini De\u011fi\u015ftiriyor", "content": "Tak\u0131m elbise i\u00e7erisine girmek yaln\u0131zca g\u00f6r\u00fcn\u00fc\u015f\u00fcn\u00fcz\u00fc de\u011fi\u015ftirmiyor. Yeni bir ara\u015ft\u0131rmaya g\u00f6re; ayn\u0131 zamanda D\u00fcnya\u2019y\u0131 kavray\u0131\u015f bi\u00e7iminizi de\u011fi\u015ftirebiliyor ve daha geni\u015f bir \u00e7er\u00e7eveden bakman\u0131z\u0131 sa\u011flayabiliyor. Dolay\u0131s\u0131yla \u201cHow I Met Your Mother\u201d (Annenizle Nas\u0131l Tan\u0131\u015ft\u0131m) dizisindeki Barney Stinson karakterinin resmi giyini\u015fin g\u00fcc\u00fc hakk\u0131nda ba\u015f\u0131ndan beri hakl\u0131ym\u0131\u015f. Social Psychological & Personality Science\u2019 da 9 Temmuz\u2019da yay\u0131mlanan bir ara\u015ft\u0131rmada; insanlar\u0131n resmi k\u0131yafet \u015fekilleriyle d\u00fc\u015f\u00fcn\u00fc\u015f bi\u00e7imlerinin ili\u015fkisini test ettikten sonra, ara\u015ft\u0131rmac\u0131lar; tak\u0131m elbise giyenlerin daha etkili (kuvvetli, g\u00fc\u00e7l\u00fc, keskin) olduklar\u0131 ve bu durumun onlara detaylara tak\u0131l\u0131 kalmak yerine b\u00fcy\u00fck resmi g\u00f6rmeleri noktas\u0131nda cesaret verdi\u011fi sonucuna ula\u015ft\u0131lar. Ya da psikoloji kavramlar\u0131yla ifade edersek, tak\u0131m elbise maskesine b\u00fcr\u00fcnmek; beyinde \u201csomut i\u015flemler \u2013concrete processing\u2013\u201cden ziyade \u201csoyut i\u015flemler\u2013abstract processing\u2013\u201c noktas\u0131nda te\u015fviki art\u0131r\u0131yor. Ara\u015ft\u0131rmac\u0131lar; resmi k\u0131yafet giymenin insanlar\u0131 daha kudretli hissettirdi\u011fini ve D\u00fcnya\u2019ya bak\u0131\u015f\u0131 temelden de\u011fi\u015ftirdi\u011fini s\u00f6yl\u00fcyorlar. \u00c7al\u0131\u015fmada yap\u0131lan iki deneyin ilkinde, ara\u015ft\u0131rmac\u0131lar \u00f6\u011frencilerden, o g\u00fcn ne giydiyseler o k\u0131yafetle gelmelerini istediler, bu \u015fekilde k\u0131yafetlerin resmili\u011fini oylad\u0131lar ve ard\u0131ndan soyut i\u015flemleri (abstract processing) mi yoksa somut i\u015flemleri (concrete processing) mi y\u00fcr\u00fctt\u00fcklerini \u00f6l\u00e7en bili\u015fsel testler uygulad\u0131lar. Bu i\u015flemlerin her ikisi de \u00f6nemli iken; soyut i\u015flemler (abstract processing) daha geni\u015f, b\u00fcy\u00fck resmi d\u00fc\u015f\u00fcnmeyle \u2013liderlikte aranan bir t\u00fcr\u2013 ili\u015fkilendirilir. \u00d6te yandan, somut i\u015flemler (concrete processing) ise; detaylara tak\u0131l\u0131p kalmay\u0131 ve D\u00fcnya\u2019ya daha dar bir \u00e7er\u00e7eveden bakmay\u0131 i\u00e7erir. Testler sonucunda, giyini\u015fi daha resmi (formal) olarak oylanan ki\u015filerin, giyini\u015fi daha g\u00fcndelik (casual) olarak oylanan ki\u015filere oranla soyut d\u00fc\u015f\u00fcnmeye daha meyilli olduklar\u0131 sonucuna ula\u015f\u0131ld\u0131. Fakat, ara\u015ft\u0131rma kampus i\u00e7erisinde yap\u0131ld\u0131\u011f\u0131 i\u00e7in tak\u0131m elbise giymeye dair bir \u00f6l\u00e7\u00fcm\u00fcn yap\u0131laca\u011f\u0131 kadar kat\u0131l\u0131mc\u0131 yoktu. Dolay\u0131s\u0131yla, \u00fc\u00e7\u00fcnc\u00fc deneyler i\u00e7in;\u00a0ara\u015ft\u0131rmac\u0131lar, \u00f6\u011frencilerin yar\u0131s\u0131ndan bili\u015fsel testleri yapmadan \u00f6nce tak\u0131m elbise giymelerini istediler. Testler sonucunda, tak\u0131m elbise giyen \u00f6\u011frencilerin g\u00fcndelik (casual) giyen \u00f6\u011frencilerden daha fazla \u201csoyut i\u015flemler\u201d g\u00f6sterdi\u011fi sonucuna ula\u015f\u0131ld\u0131 Ayr\u0131ca tak\u0131m elbise giyen \u00f6\u011frencilerin akranlar\u0131ndan daha g\u00fc\u00e7l\u00fc ve keskin hissettikleri g\u00f6r\u00fcld\u00fc. Makalede ara\u015ft\u0131rmac\u0131lar: \u201cBulgular \u015funa i\u015faret ediyor; giyini\u015f bi\u00e7imi; nesnelerin, insanlar\u0131n ve olaylar\u0131n \u00e7\u00f6z\u00fcmleme bi\u00e7imindeki de\u011fi\u015fimler olan i\u015fleme stilini etkileyerek bili\u015fi geni\u015fletiyor\u201d diyorlar. \u00d6te yandan ara\u015ft\u0131rmac\u0131lar; bu etkinin insanlar\u0131n ne s\u0131kl\u0131kta tak\u0131m elbise giydiklerinin bir \u00f6nemi olmaks\u0131z\u0131n ayn\u0131 kalaca\u011f\u0131na inan\u0131yorlar. Makalenin yazarlar\u0131ndan Columbia Business School\u2019dan Michael Slepian \u015f\u00f6yle diyor: \u201cHer i\u015f g\u00fcn\u00fcnde resmi k\u0131yafet giymi\u015f olsan\u0131z da ya da yaln\u0131zca d\u00fc\u011f\u00fcnlerde giyseniz de, benim \u00f6ng\u00f6r\u00fcm; ayn\u0131 etkinin tekrar bulunaca\u011f\u0131 y\u00f6n\u00fcnde, \u00e7\u00fcnk\u00fc her iki durumda da k\u0131yafet stiliniz resmi hissettiriyor\u201d diyor. Peki ama, neden tak\u0131m elbise giymek d\u00fc\u015f\u00fcn\u00fc\u015f bi\u00e7imimizi de\u011fi\u015ftiriyor? Nas\u0131l giyindi\u011fimizin bili\u015fimize etkilerine dair yap\u0131lan ara\u015ft\u0131rmalar hen\u00fcz ilk a\u015famalar\u0131nda, fakat iyi g\u00f6r\u00fcnd\u00fc\u011f\u00fcm\u00fczde; kendimizi daha kontoll\u00fc hissediyoruz ve bu g\u00fc\u00e7l\u00fcl\u00fck hissi soyut d\u00fc\u015f\u00fcnmedeki bir art\u0131\u015fa ba\u011flan\u0131yor. Daha \u00f6nce yap\u0131lan (2012) bir ara\u015ft\u0131rmada, California State University\u2019den Psikoloji Yrd. Do\u00e7. Abraham Ruthchick yapt\u0131\u011f\u0131 a\u00e7\u0131klamada \u015f\u00f6yle demi\u015fti; \u201cResmi k\u0131yafet giymek, beraberinde bizi di\u011fer insanlarla araya sosyal bir mesafe koyma hissi getiren; g\u00fc\u00e7l\u00fc (kudretli) olma duygusu veriyor. G\u00fc\u00e7 ve -beyinde- soyut i\u015flemler y\u00fcr\u00fctme; literat\u00fcrde, defalarca birbirine ba\u011flant\u0131l\u0131 olmu\u015ftur. Ancak daha soyut d\u00fc\u015f\u00fcnmenin yeterince iyi olmak anlam\u0131na gelmedi\u011fi ak\u0131ldan \u00e7\u0131kar\u0131lmas\u0131n. Soyut d\u00fc\u015f\u00fcnmek; daha geni\u015f ve daha yarat\u0131c\u0131 ancak detaylara daha az tak\u0131lan bir bi\u00e7im anlam\u0131na geliyor.\u201d 2012 y\u0131l\u0131nda yap\u0131lan bir\u00a0\u00e7al\u0131\u015fmada da; k\u0131yafet stili ve d\u00fc\u015f\u00fcn\u00fc\u015f bi\u00e7imi aras\u0131nda benzer bir ba\u011f oldu\u011fu bulgusuna ula\u015f\u0131lm\u0131\u015ft\u0131; insanlar beyaz beyaz bir doktor \u00f6nl\u00fc\u011f\u00fc giydiklerinde, detaylara daha fazla tak\u0131lma e\u011filiminde olmu\u015flard\u0131. Ara\u015ft\u0131rman\u0131n Makalesi (\u0130leri okuma):\u00a0Social Psychological & Personality Science,\u00a0http://spp.sagepub.com/content/early/2015/04/02/1948550615579462.abstract\nKaynak: Fiona Macdonald, \u201cWearing a suit changes the way your brain works, research finds\u201d,\u00a0http://www.sciencealert.com/research-shows-wearing-a-suit-changes-the-way-you-think", "tags": ["beyin", "d\u00fc\u015f\u00fcnceler", "giyinme"]},
{"source": "bilimfili.com", "url": "https://bilimfili.com/ilk-dogan-cocuk-daha-zeki-mi-oluyor/", "category": "psikoloji", "date": "18 Temmuz 2015", "title": "\u0130lk Do\u011fan \u00c7ocuk Daha Zeki mi Oluyor?", "content": "Do\u011fum s\u0131ras\u0131n\u0131n ki\u015filik ve zeka gibi \u00f6zellikler \u00fczerinde etkisi oldu\u011funa inananlar i\u00e7in, 377,000 lise \u00f6\u011frencisini i\u00e7eren yeni bir \u00e7al\u0131\u015fma yap\u0131ld\u0131. Bu \u00e7al\u0131\u015fman\u0131n sonucuna g\u00f6re; aile kronolojisinde ilk do\u011fanlar daha sonra do\u011fanlara g\u00f6re daha y\u00fcksek IQ ve farkl\u0131 ki\u015filik \u00f6zelliklerine sahipler. Ancak, ara\u015ft\u0131rmac\u0131lar ilk do\u011fanlarla sonrakilerin aras\u0131ndaki bu fark\u0131n \u00e7ok k\u00fc\u00e7\u00fck oldu\u011funu ve pratikte insanlar\u0131n hayatlar\u0131nda herhangi bir de\u011fi\u015fiklik yaratmayaca\u011f\u0131n\u0131 s\u00f6ylediler.\nYap\u0131lan bu analiz\u00a0Journal of Research in Personality\u2019de yay\u0131mland\u0131. Post Doktora Ara\u015ft\u0131rmac\u0131s\u0131 Rodica Damian\u2019a bu analizi yapmas\u0131nda \u00f6nayak olan Illinois \u00dcniversitesi\u2019nden Psikoloji Profes\u00f6r\u00fc Brent Robert, \u00e7al\u0131\u015fmay\u0131 \u201cBu \u00f6rneklem bariz bir \u015fekilde b\u00fcy\u00fck,\u201d diye yorumlad\u0131.\u201cBu tarihteki en b\u00fcy\u00fck do\u011fum s\u0131ras\u0131 ve ki\u015filik analizi ara\u015ft\u0131rmas\u0131.\u201d Damian, yap\u0131lan analiz sonucunda ilk do\u011fanlar\u0131n sonra do\u011fanlardan daha y\u00fcksek IQ\u2019ya sahip olduklar\u0131n\u0131 s\u00f6yledi. \u201cBu fark, istatistiksel olarak \u00f6nemli ancak ayn\u0131 zamanda anlam ta\u015f\u0131m\u0131yor,\u201d diye de ekledi. Bu analiz ilk do\u011fan ve sonraki bebekler aras\u0131ndaki ki\u015filik \u00f6zellikleri a\u00e7\u0131s\u0131ndan tutarl\u0131l\u0131k ta\u015f\u0131yor. \u00d6rne\u011fin ilk do\u011fan bebekler daha sonra do\u011fanlara g\u00f6re daha d\u0131\u015fa d\u00f6n\u00fck, uzla\u015fmac\u0131 ve vicdanl\u0131 olma e\u011filimindeyken, ayn\u0131 zamanda daha az endi\u015fe sahibi. Ancak bu farkl\u0131l\u0131klar\u0131n 0.02 korelasyon miktar\u0131nda, yani \u201csonsuz k\u00fc\u00e7\u00fck,\u201d oldu\u011funu s\u00f6yledi. Roberts ise, \u201c\u00d6rne\u011fin, baz\u0131 durumlarda, e\u011fer bir ila\u00e7 10.000 hayattan 10 tanesini kurtar\u0131yorsa, k\u00fc\u00e7\u00fck etkiler \u00f6nemli sonu\u00e7lara yol a\u00e7abiliyor,\u201d dedi. \u201cAma ki\u015filik \u00f6zellikleri a\u00e7\u0131s\u0131ndan inceliyorsan\u0131z ve bu incelemeden 0.02 korelasyon elde ediyorsan\u0131z, bu sonu\u00e7 hi\u00e7bir \u015fey ifade etmez. Sonu\u00e7lar\u0131 \u00e7\u0131plak g\u00f6zle g\u00f6rmeniz m\u00fcmk\u00fcn de\u011fildir. \u0130ki insan\u0131 yan yana oturtup aralar\u0131ndaki fark\u0131 g\u00f6rmeyi bekleyemezsiniz. Bunu kimse fark edemez.\u201d \u00c7al\u0131\u015fmada ailelerin ekonomik durumu, \u00e7ocuk say\u0131s\u0131 ve karde\u015flerin ya\u015flar\u0131 gibi \u00e7al\u0131\u015fman\u0131n sonucunu sapt\u0131rabilecek potansiyel de\u011fi\u015fkenler kontrol edildi. Damian, bu de\u011fi\u015fkenlere \u00f6rnek olarak ekonomik durumu daha iyi olan aileleri verdi. \u00c7al\u0131\u015fmaya g\u00f6re, varl\u0131kl\u0131 aileler di\u011fer ailelere g\u00f6re daha az \u00e7ocuk sahibi oluyor ve b\u00f6ylece, ilk \u00e7ocuklar, IQ\u2019lar\u0131n\u0131n ve ki\u015filiklerinin etkilenece\u011fi daha fazla kayna\u011fa ula\u015fabiliyorlar. Ara\u015ft\u0131rmac\u0131lar, \u00f6nceki bir\u00e7ok \u00e7al\u0131\u015fman\u0131n k\u00fc\u00e7\u00fck \u00f6rneklem olmalar\u0131ndan kaynakl\u0131 s\u0131k\u0131nt\u0131lar \u00e7ekti\u011fini s\u00f6yledi. Ayr\u0131ca, bu \u00e7al\u0131\u015fmalar\u0131n bir\u00e7o\u011funun, \u00e7ocuklar\u0131 karde\u015fleriyle kar\u015f\u0131la\u015ft\u0131rarak bir aile i\u00e7i \u00e7al\u0131\u015fmas\u0131 yapt\u0131\u011f\u0131 ve bunun farkl\u0131 ailelerin \u00e7ocuklar\u0131n\u0131 kar\u015f\u0131la\u015ft\u0131rmaktan daha do\u011fru g\u00f6r\u00fcld\u00fc\u011f\u00fc g\u00f6zlemlendi. Ancak Damian, bu tarz \u00e7al\u0131\u015fmalar\u0131n her \u00e7ocu\u011fun ayr\u0131 ayr\u0131 ki\u015filik analizini yapamad\u0131\u011f\u0131n\u0131 s\u00f6yl\u00fcyor. \u201cKarde\u015flerinden daha vicdanl\u0131 olup olmad\u0131\u011f\u0131n\u0131 sadece en b\u00fcy\u00fck olan \u00e7ocu\u011fa soruyorlar. Yani, sonu\u00e7lar kime sordu\u011funuza g\u00f6re de\u011fi\u015febiliyor.\u201d Roberts, \u201cAile i\u00e7i \u00e7al\u0131\u015fmalar\u0131n\u0131n di\u011fer bir b\u00fcy\u00fck problemi, en b\u00fcy\u00fck \u00e7ocu\u011fun her zaman en b\u00fcy\u00fck kalmas\u0131d\u0131r,\u201d diye ekledi. \u201c\u0130nsanlar en b\u00fcy\u00fck \u00e7ocuklar\u0131n\u0131n en k\u00fc\u00e7\u00fck \u00e7ocuklar\u0131ndan daha sorumluluk sahibi oldu\u011funu s\u00f6yl\u00fcyor. Evet, \u00f6yle, onlar ayn\u0131 zamanda \u2018en b\u00fcy\u00fck \u00e7ocuklar.\u2019 \u201d Ara\u015ft\u0131rmac\u0131lar, \u201c\u0130deal bir aile i\u00e7i \u00e7al\u0131\u015fma, aileleri zaman i\u00e7inde izlemeli, her \u00e7ocuk belirli bir ya\u015fa ula\u015ft\u0131\u011f\u0131nda IQ ve ki\u015filik veri bilgileri al\u0131nmal\u0131d\u0131r,\u201d dediler. Ara\u015ft\u0131rmac\u0131lar ayr\u0131ca \u00e7al\u0131\u015fman\u0131n bir alt k\u00fcmesi olarak iki karde\u015fli ve iki ebeveynli aileleri incelemi\u015flerdir. Bu \u015fekilde ara\u015ft\u0131rman\u0131n, birinci ve ikinci do\u011fanlar, ya da ikinci ve \u00fc\u00e7\u00fcnc\u00fc do\u011fanlar aras\u0131ndaki baz\u0131 farklar\u0131 tespit etmesine olanak sa\u011fland\u0131. Ancak bu fark\u0131n \u00f6nemsizli\u011fi de ara\u015ft\u0131rmac\u0131lar taraf\u0131ndan tekrar tekrar vurguland\u0131. Damian \u00e7al\u0131\u015fman\u0131n \u00f6zetini \u015fu \u015fekilde verdi: \u201cBu \u00e7al\u0131\u015fman\u0131n mesaj\u0131, do\u011fum s\u0131ras\u0131 sizin ebeveynli\u011finizi etkilememeli \u00e7\u00fcnk\u00fc bunun \u00e7ocu\u011funuzun ki\u015fili\u011fi ya da IQ\u2019suyla bir ilgisi yok.\u201d \u00a0 Kaynak: University of Illinois at Urbana-Champaign. \u201cMassive study: Birth order has no meaningful effect on personality or IQ.\u201d ScienceDaily. ScienceDaily, 16 July 2015. <www.sciencedaily.com/releases/2015/07/150716124449.htm>. Akademik Kaynak: Rodica Ioana Damian, Brent W. Roberts. \u201cThe Associations of Birth Order with Personality and Intelligence in a Representative Sample of U.S. High School Students. Journal of Research in Personality,\u201d 2015; DOI: 10.1016/j.jrp.2015.05.005", "tags": ["aile", "\u00e7ocuklar (pedagoji & pediatri)", "ki\u015filik", "zeka"]},
{"source": "bilimfili.com", "url": "https://bilimfili.com/sizofreninin-genetik-sebepleri-cozuldu/", "category": "psikoloji", "date": "5 Haziran 2015", "title": "\u015eizofreninin genetik sebepleri \u00e7\u00f6z\u00fcld\u00fc", "content": "Beyin h\u00fccreleri aras\u0131nda sinyal ge\u00e7i\u015fini engelleyen genetik de\u011fi\u015fimlerin, \u015fizofreni\u2019nin temel sebebi olmas\u0131 \u00e7ok g\u00fc\u00e7l\u00fc bir ihtimal. \u015eizofreni her 100 insandan birini etkileyen ciddi bir hastal\u0131k olarak literat\u00fcrde yerini al\u0131yor. Bilimciler, beyindeki n\u00f6ronlar aras\u0131 sinapslarda ger\u00e7ekle\u015fen kimyasal uyar\u0131n\u0131n iletimini uyaran ve engelleyen genler ile \u015fizofreni aras\u0131nda \u00e7ok g\u00fc\u00e7l\u00fc bir ili\u015fki tespit edildi. Ara\u015ft\u0131rman\u0131n bulgular\u0131, bireysel \u00e7evresel \u015fartlarla da ortaya \u00e7\u0131kabilen ama \u00e7o\u011funlukla kal\u0131t\u0131msal genetik sebepleri ile \u015fizofreni\u2019yi anlamam\u0131z\u0131 sa\u011fl\u0131yor. Bu anlamda ara\u015ft\u0131rman\u0131n d\u00f6rt \u00f6nemli noktas\u0131 bulunuyor. Sonunda neredeyse en yanl\u0131\u015f anla\u015f\u0131lan hastal\u0131klardan biri olan \u015fizofreni\u2019de neyin yanl\u0131\u015f gitti\u011fini anlamaya ba\u015fl\u0131yoruz. Neuron dergisinde yay\u0131mlanan bu \u00f6nc\u00fc ara\u015ft\u0131rma ile, hastal\u0131k daha ge\u00e7erli bir \u015fekilde modellenerek gelecek d\u00f6nem tedavileri i\u00e7in bir y\u00f6n g\u00f6sterici bilgiler toplam\u0131 derlenmi\u015f oldu. Ara\u015ft\u0131rma dahilinde 11.355 \u015fizofreni hastas\u0131 ile sa\u011fl\u0131kl\u0131 insanlar\u0131n DNA\u2019lar\u0131 kar\u015f\u0131la\u015ft\u0131rd\u0131. Hastalarda, sinaps uyar\u0131s\u0131 ve uyar\u0131n\u0131n engellenmesi ile ilgili g\u00f6revlerde olan genlerde, gen kopya say\u0131s\u0131 (copy number variations) olarak adland\u0131r\u0131lan \u00e7ok say\u0131da mutasyon g\u00f6zlendi. Hastal\u0131k sonras\u0131nda olu\u015fmu\u015f olma ihtimaline kar\u015f\u0131, bu kadar \u00e7ok say\u0131da mutasyon hastal\u0131\u011f\u0131n temel nedeni olarak g\u00f6r\u00fcl\u00fcyor. \u015eizofreni\u2019nin n\u00f6rogeli\u015fimsel bir hastal\u0131k oldu\u011fu fikrini destekleyen ara\u015ft\u0131rma, bilim d\u00fcnyas\u0131nda tamamen genetik temellere odaklan\u0131yor olmas\u0131ndan dolay\u0131 b\u00fcy\u00fck bir heyecan yaratt\u0131. \u015eizofreni tedavileri mevcut durumda, dopamin n\u00f6rotransmiterleri \u00fczerine odaklanm\u0131\u015f halde ancak son d\u00f6nemdeki \u00e7al\u0131\u015fmalar ile glutamat* ve GABA* n\u00f6rotransmiterleri \u00fczerinden yeni yakla\u015f\u0131mlar geli\u015ftirilebilece\u011fi d\u00fc\u015f\u00fcn\u00fcl\u00fcyor. Dopamin sentezini kontrol eden, glutamat ve GABA sistemleri aras\u0131ndaki dengeyi kuracak ila\u00e7 tasar\u0131mlar\u0131nda, bu \u00e7al\u0131\u015fma temel al\u0131nabilecek bir niteli\u011fe sahip. Ge\u00e7en y\u0131l i\u00e7inde, bilim insanlar\u0131 100\u2019den fazla genin \u015fizofreni \u00fczerinde min\u00f6r etkileri oldu\u011funu tespit etti. Bu etkiler ergenli\u011fin son d\u00f6nemleri ve erken d\u00f6nem yeti\u015fkinlik s\u00fcresinde halis\u00fcnasyon g\u00f6rme, yan\u0131lsamalar ve olmayan sesler duyma durumlar\u0131n\u0131n s\u0131kla\u015fmas\u0131 olarak kendini g\u00f6steriyor. Di\u011fer benzer \u00e7al\u0131\u015fmalarda \u015fizofreninin yakla\u015f\u0131k y\u00fczde 60 ila 80 oranla genetik temelli oldu\u011funu ortaya koyuyor. Kan\u0131tlar hem \u00e7evresel hem genetik etkenlerin hastal\u0131kta rol oynad\u0131\u011f\u0131n\u0131 net bir \u015fekilde g\u00f6sterirken, bilimciler de hastal\u0131\u011f\u0131n biyolojik temellerini anlamak \u00fczere gen \u00e7al\u0131\u015fmalar\u0131na odakland\u0131. Genetik y\u0131k\u0131mlar\u0131n, beynin kimyasal dengesini bozabilece\u011fi ve ayn\u0131 \u015fekilde de \u015fizofreniye ve benzeri hastal\u0131klara sebep olabilece\u011fi, bu ara\u015ft\u0131rma ile tekrar ortaya \u00e7\u0131kar\u0131lm\u0131\u015f oldu. Gelecekte bu ve benzeri \u00e7al\u0131\u015fmalar temel al\u0131narak, bireylerde \u015fizofreninin geli\u015fme ihtimali ve do\u011fru mekanizmalar\u0131n hedeflendi\u011fi tedavi y\u00f6ntemlerinin, ki\u015fisel genetik durumlara g\u00f6re tespit edilebilece\u011fi d\u00fc\u015f\u00fcn\u00fcl\u00fcyor. *GABA \u00a0\u2013 \u00a0Gamma-aminob\u00fctirik asit, beyinde sinapslar\u0131 kapat\u0131c\u0131 ve iletimi engelleyici bir etkisi olan n\u00f6rotransmiter kimyasal *Glutamat \u2013 N\u00f6ron aktivasyonunda da rol alan ayn\u0131 zamanda glutamik asit olarak bilinen temel aminoasit molek\u00fcl\u00fc *GABAerjik \u2013 GABA molek\u00fcllerini tan\u0131yabilen resept\u00f6rleri (GABA resept\u00f6rleri) tan\u0131mlamak i\u00e7in kullan\u0131lan terim *Glutamaterjik \u2013 Glutamik asit molek\u00fcllerini tan\u0131yan resept\u00f6rleri ve glutamik asit\u2019in dahil oldu\u011fu mekanizmalar\u0131 anlatan genel terim *Gen kopya say\u0131s\u0131 (CNV) \u2013 Genlerin tamamen silinmesi veya tam tersi genin bir biri ard\u0131na eklenerek say\u0131s\u0131n\u0131n artmas\u0131 ile genin fazlaca protein sentezler ya da hi\u00e7 sentezlemez hale gelmesi durumunu anlatan terim. *NMDAR \u2013 \u00a0N\u00f6ronlarda bulunan ve uyar\u0131m\u0131 sa\u011flayan N-metil-D-aspartat-resept\u00f6r\u00fc olarak bilinen kompleks glutamat resept\u00f6r\u00fc *ARC \u2013 NMDA resept\u00f6rlerinin bulundu\u011fu b\u00f6lgelerde mRNA\u2019s\u0131 bulunan, ve uyar\u0131lmas\u0131 ile protein olarak sentezlenen (activity-regulated cytoskeleton-associated protein) beyin plastisitesi d\u00fczenleyicisi. Referans : Cell.com, Novel Findings from CNVs Implicate Inhibitory and Excitatory Signaling Complexes in Schizophrenia, www.cell.com/neuron/abstract/S0896-6273(15)00372-4", "tags": ["genler", "\u015eizofreni (Ayr\u0131k-zihin) bozuklu\u011fu", "zihinsel hastal\u0131klar (psikopatoloji)"]},
{"source": "bilimfili.com", "url": "https://bilimfili.com/kopekler-ebeveyn-cocuk-bag-mekanizmasini-kullanarak-sevgimizi-kazaniyorlar/", "category": "psikoloji", "date": "19 Nisan 2015", "title": "K\u00f6pekler \u201cEbeveyn-\u00c7ocuk Ba\u011f Mekanizmas\u0131n\u0131\u201d Kullanarak Sevgimizi Kazan\u0131yorlar", "content": "Bilimciler; bu sevimli dostlar\u0131m\u0131z\u0131 neden \u00e7ocu\u011fumuz gibi\u00a0sevdi\u011fimizi ortaya \u00e7\u0131kard\u0131.  Japonya\u2019daki Azabu University\u2019den bir ara\u015ft\u0131rma ekibinin\u00a0yapt\u0131\u011f\u0131 bu yeni \u00e7al\u0131\u015fmaya g\u00f6re; k\u00f6pe\u011finizin g\u00f6zlerine bakt\u0131\u011f\u0131n\u0131zda, bu durum her iki t\u00fcr\u00fcn de sevgi hormonunda (oksitosin) bir heyecan yarat\u0131yor. Ve ayn\u0131 mekanizma; annelerin yeni do\u011fan \u00e7ocuklar\u0131yla ba\u011f kurmalar\u0131na yard\u0131mc\u0131 oluyor. \u0130lgin\u00e7 bir \u015fekilde, \u00e7al\u0131\u015fma \u015funu g\u00f6steriyor; bizler, kurtlarla ayn\u0131 fizyolojik ba\u011flant\u0131ya sahip de\u011filiz, bu y\u00fczden de bu durum; evcil k\u00f6pekgillere neden \u00e7ok fazla tak\u0131nt\u0131l\u0131 oldu\u011fumuzu a\u00e7\u0131klamaya yard\u0131mc\u0131 olmuyor. Ayn\u0131 zamanda da k\u00f6peklerin vah\u015fi kurtlardan bizim en yak\u0131n dostlar\u0131m\u0131z haline nas\u0131l evrildiklerini de ortaya koyuyor. Ara\u015ft\u0131rmac\u0131lardan Miho Nagasawa; bulgular\u0131n\u0131n, g\u00f6zg\u00f6ze gelmenin t\u00fcrler aras\u0131\u00a0oksitosin temelli bir pozitif d\u00f6ng\u00fcy\u00fc kolayla\u015ft\u0131rd\u0131\u011f\u0131na ve ayarlad\u0131\u011f\u0131na destek sundu\u011funu s\u00f6yl\u00fcyor. Nagasawa, \u00f6nceki ara\u015ft\u0131rmalar\u0131nda; k\u00f6peklerin, sahiplerinin oksitosin seviyelerini etkileyebilme yetisine sahip olduklar\u0131n\u0131 ortaya koymu\u015ftu. Fakat ekip, bir ad\u0131m daha ileri giderek, k\u00f6peklerin bu s\u00fcreci ger\u00e7ekten etkileyip etkilemediklerini ortaya \u00e7\u0131karmak istedi. Ara\u015ft\u0131rma i\u00e7in; ekip, 27 k\u00f6pe\u011fi sahibiyle birlikte 2 yabanc\u0131n\u0131n oldu\u011fu bir odaya yerle\u015ftirdi. Daha sonra k\u00f6peklerin burunlar\u0131na tuzlu su ya da oksitosin spreylendi. Burunlar\u0131na oksitosin spreylenen di\u015fi k\u00f6peklerin, burunlar\u0131na tuzlu su spreylenen k\u00f6peklere k\u0131yasla sahipleriyle belirgin bir \u015fekilde daha fazla g\u00f6z temas\u0131 kurduklar\u0131 g\u00f6r\u00fcld\u00fc. Hem k\u00f6pe\u011fin hem de sahibinin kan damarlar\u0131ndaki oksitosin seviyelerindeki art\u0131\u015f; direkt bir geri-besleme ili\u015fkisini ortaya koyuyor. (Baz\u0131 nedenlerden dolay\u0131; erkek k\u00f6pekler oksitosin spreyine duyarl\u0131 olmad\u0131lar.) Sonras\u0131nda ekip; k\u00f6peklerin do\u011fumundan itibaren beraber olduklar\u0131 sahiplerinin ve k\u00f6peklerin oksitosin seviyelerini incelediler, fakat k\u00f6peklerin sahiplerine bakma s\u00fcreleri ve her ikisinin de damarlar\u0131ndaki sevgi hormonu varl\u0131\u011f\u0131 aras\u0131nda bir ba\u011f olmad\u0131\u011f\u0131 bulundu. Ara\u015ft\u0131rmac\u0131lar; bu durumun binlerce y\u0131l \u00f6nce insanlarla yanyana ya\u015fayan kurtlar\u0131n; ebeveyn-\u00e7ocuk ba\u011f mekanizmas\u0131n\u0131 \u2013insanlardan\u2013 a\u015f\u0131rd\u0131klar\u0131n\u0131 ve sonu\u00e7 olarak da bizlerin bu evcil k\u00f6peklerle yak\u0131n bir ili\u015fkiye sahip \u201cbir beraber evrimle\u015fme s\u00fcreci\u201d ya\u015fad\u0131\u011f\u0131m\u0131z\u0131 s\u00f6yl\u00fcyorlar. Duke University \u2018den ara\u015ft\u0131rmac\u0131lar Evan MacLean ve Brain Hare: \u201cBulgular; k\u00f6peklerin, bizim ebeveyn duyarl\u0131l\u0131klar\u0131m\u0131zdan, g\u00f6zlerimize bakma davran\u0131\u015f\u0131n\u0131 kullanarak avantaj elde ettiklerini ve sosyal \u00f6d\u00fcl hissi ve sahiplenme davran\u0131\u015f\u0131 olu\u015fturduklar\u0131n\u0131 g\u00f6steriyor. Bu g\u00fc\u00e7l\u00fc mekanizma ile k\u00f6pekler kalbimizi \u00e7almay\u0131 ba\u015far\u0131yorlar ve ayn\u0131 \u015fekilde de biz de onlar\u0131n kalbini \u00e7al\u0131yoruz\u201d diyorlar. Kaynak: Fiona Macdonald, \u201cDogs use the parent-child bonding mechanism to make us love them\u201d,\u00a0http://www.sciencealert.com/dogs-use-the-parent-child-bonding-mechanism-to-make-us-love-them", "tags": ["Et\u00e7iller tak\u0131m\u0131 (Carnivora)", "Eteneli-memeliler alts\u0131n\u0131f\u0131 (Eutheria)", "hayvanbilim (zooloji)", "k\u00f6pekgiller (kaninoloji)", "Memeliler s\u0131n\u0131f\u0131 (Mammalia)"]},
{"source": "bilimfili.com", "url": "https://bilimfili.com/mutluluk-arayisinda-bazi-acilar-haz-duymamizi-sagliyor/", "category": "psikoloji", "date": "27 Nisan 2015", "title": "Mutluluk Aray\u0131\u015f\u0131nda Baz\u0131 Ac\u0131lar Haz Duymam\u0131z\u0131 Sa\u011fl\u0131yor", "content": "Haz ve ac\u0131, ikisi de sezgisel olan bu duygular\u0131m\u0131zda meydana gelen de\u011fi\u015fimler i\u00e7inde bulundu\u011fumuz ruh halini belirleyen parametrelerden yaln\u0131zca ikisidir. Mutlu olmay\u0131 ba\u015farabilme d\u00fc\u015f\u00fcncesi; yayg\u0131n bir \u015fekilde, haz duygusunu y\u00fcksek tutmakla ve ac\u0131 duygusunu da m\u00fcmk\u00fcn olan en d\u00fc\u015f\u00fck seviyeye ta\u015f\u0131yabilme ile ili\u015fkilendirilir. Ancak ger\u00e7ek ise bundan olduk\u00e7a farkl\u0131d\u0131r. Tek ba\u015f\u0131na haz duygusu bizi mutlu edemez. D\u00fcnyan\u0131n en b\u00fcy\u00fck kargo \u015firketlerinden birisinin sahibi olan ultra-zengin\u00a0Aristotle Onassis\u2019in k\u0131z\u0131 Christina Onassis, hayal edilemez bir zenginli\u011fe sahipti ve b\u00fct\u00fcn varl\u0131\u011f\u0131n\u0131 mutsuzlu\u011funu azaltmak i\u00e7in abart\u0131l\u0131 hazlara harcad\u0131. Christina 37 ya\u015f\u0131nda \u00f6ld\u00fc ve \u201cParan\u0131n sat\u0131n alabilece\u011fi b\u00fct\u00fcn ac\u0131lar\u201d ba\u015fl\u0131kl\u0131 biyografisinde; ac\u0131s\u0131na katk\u0131da bulunan ve ak\u0131llara durgunluk veren bir a\u015f\u0131r\u0131l\u0131kla dolu olan ya\u015fam anlat\u0131l\u0131r. Aldous Huxley, 1932 y\u0131l\u0131nda yazd\u0131\u011f\u0131 Brave New World (Cesur Yeni D\u00fcnya) isimli kitab\u0131nda bir olas\u0131l\u0131ktan bahsediyordu; sonsuz\u00a0hazlar\u0131n distopyan toplumlara neden olabilece\u011finden\u00a0bahsediyordu. Her ne kadar sonsuz hazlar hayal edilemez bir g\u00fczellik gibi g\u00f6z\u00fckse de, ger\u00e7ek tamamen farkl\u0131d\u0131r. Zevkleri dengelemek i\u00e7in ac\u0131ya/a\u011fr\u0131ya ihtiya\u00e7 duyar\u0131z. Ac\u0131s\u0131z bir hayat s\u0131radan, s\u0131k\u0131c\u0131 ve a\u00e7\u0131k\u00e7a \u00e7ekilmez olurdu. T\u0131pk\u0131 \u00e7ikolata d\u00fckkan\u0131ndaki bir \u00e7ikolata ba\u011f\u0131ml\u0131s\u0131 gibi, her \u015feyden \u00f6nce tutkular\u0131m\u0131z\u0131 \u00e7ok istenilir\u00a0yapan \u015feyin ne oldu\u011funu k\u0131sa s\u00fcrede\u00a0unuturuz. Yeni elde edilen deliller; asl\u0131nda ac\u0131n\u0131n hayattan elde etti\u011fimiz mutluluk ve hazz\u0131 artt\u0131rabilece\u011fine i\u015faret ediyor.\u00a0Personality and Social Psychology Review \u2018de yay\u0131nlanan bir \u00e7al\u0131\u015fmada, ara\u015ft\u0131rmac\u0131lar; ac\u0131n\u0131n hazz\u0131 geli\u015ftirdi\u011fini ve \u00e7evremizle ba\u011flant\u0131 i\u00e7erisinde kalmam\u0131z\u0131 sa\u011flad\u0131\u011f\u0131n\u0131 ileri s\u00fcr\u00fcyorlar. Ac\u0131n\u0131n hazz\u0131 nas\u0131l geli\u015ftirdi\u011finin en iyi \u00f6rne\u011fi; maratoncular\u0131n yar\u0131\u015f\u0131n sonuna do\u011fru a\u015f\u0131r\u0131 endorfin salg\u0131lanmas\u0131ndan kaynaklanan co\u015fku hali (\u00e7ev. en.The Runner\u2019s High) deneyimidir. Yo\u011fun bir fiziksel eforun ard\u0131ndan, ko\u015fucular euphoria denilen bir co\u015fku hissi ya\u015farlar. Ayn\u0131 kimyasal ac\u0131ya cevaben sal\u0131nan bir n\u00f6rokimyasald\u0131r. G\u00f6rsel: jacsonquerubin/Flickr Bir di\u011fer \u00e7al\u0131\u015fma ise; ac\u0131yla rahatlama hissi ayn\u0131 zamanda mutluluk duygular\u0131m\u0131z\u0131 art\u0131rmakla kalm\u0131yor, \u00fczg\u00fcnl\u00fck hislerimizi de azalt\u0131yor. Ac\u0131 kendi ba\u015f\u0131na bir zevk veren bir deneyim olmayabilir ancak, hazz\u0131n tek ba\u015f\u0131na ba\u015faramad\u0131\u011f\u0131 \u015fekillerde haz \u00fcretir. Ayn\u0131 zamanda ac\u0131; yapmaktan zevk ald\u0131\u011f\u0131m\u0131z deneyimler sonras\u0131 kendimizi \u00f6d\u00fcllendirmemizde daha me\u015fru\u00a0hissetmemize sebep oluyor. Spordan hemen sonra bir\u00e7ok insan\u0131n kendisini nas\u0131l \u015f\u0131martt\u0131\u011f\u0131n\u0131 an\u0131msay\u0131n. Ara\u015ft\u0131rmac\u0131lar; insanlara buzlu suyun bulundu\u011fu bir kutunun i\u00e7erisine ellerini sokmalar\u0131n\u0131 isteyerek ve sonras\u0131nda da kendilerine bir hediye olarak ay\u0131c\u0131k \u015feklinde k\u00fc\u00e7\u00fck bir \u00e7ikolata ya da fosforlu kalem alma se\u00e7ene\u011fini sunarak\u00a0bu olas\u0131l\u0131\u011f\u0131 test ettiler. Kat\u0131l\u0131mc\u0131lardan ac\u0131 hissetmeyenler se\u00e7imlerinin %74\u00fcnde fosforlu kalemi se\u00e7tiler. Fakat ac\u0131 hissedenler ise se\u00e7imlerinin %40\u2019\u0131nda fosforlu kalemi se\u00e7tiler, yani ac\u0131 hissedenler \u00e7ikolatay\u0131 se\u00e7meye daha yatk\u0131n durumdalar. G\u00f6r\u00fcnen o ki; ac\u0131, \u00e7ikolata se\u00e7imini daha makul yap\u0131yor. \u0130nsanlar d\u00fczenli olarak kafalar\u0131n\u0131 rahatlatman\u0131n yollar\u0131n\u0131 ararlar ve bunu \u00f6ncelikli deneyimleriyle ili\u015fkilendirirler. Fark\u0131ndal\u0131k ve meditasyon egzersizlerini an\u0131msay\u0131n, ikisi de direkt tecr\u00fcbelerimizle temas halinde olmam\u0131z\u0131 hedefler. Ac\u0131n\u0131n bu ayn\u0131 hedefi ger\u00e7ekle\u015ftirmede etkili bir \u015fey olabilece\u011fine inanmak i\u00e7in iyi bir sebep var. Neden mi? \u00c7\u00fcnk\u00fc ac\u0131, dikkatimizi toplar. Bir g\u00f6r\u00fc\u015fmenin\u00a0ortas\u0131nda b\u00fcy\u00fck bir kitab\u0131n parma\u011f\u0131n\u0131za d\u00fc\u015ft\u00fc\u011f\u00fcn\u00fc hayal edin. Ne yapard\u0131n\u0131z? G\u00f6r\u00fc\u015fmeyi sonland\u0131r\u0131p, parma\u011f\u0131n\u0131za m\u0131 odaklan\u0131rd\u0131n\u0131z? Ac\u0131 bizi i\u00e7inde bulundu\u011fumuz ana getirir. Ac\u0131dan sonra daha dikkat kesilmi\u015f oluruz ve duyusal \u00e7evremize ayak uydururuz, bir \u00f6nceki g\u00fcnle ya da yar\u0131nla ilgili d\u00fc\u015f\u00fcncelere daha az dalar\u0131z. Ara\u015ft\u0131rmac\u0131lar; ac\u0131n\u0131n bu etkisinin baz\u0131 faydalar\u0131 olup olmad\u0131\u011f\u0131n\u0131 test ettiler. Ara\u015ft\u0131rma kapsam\u0131nda, kat\u0131l\u0131mc\u0131lardan ellerini buz buzlu suyun oldu\u011fu kapta tutabildikleri kadar \u00e7ok tuttuktan sonra \u00e7ikolatal\u0131 bir bisk\u00fcvi yemeleri istendi. Ara\u015ft\u0131rmada, \u00e7ikolatal\u0131 bisk\u00fcviyi yemeden \u00f6nce ac\u0131y\u0131 deneyimleyen insanlar\u0131n, ac\u0131 hissetmeyenlere k\u0131yasla daha fazla keyif ald\u0131klar\u0131\u00a0g\u00f6r\u00fcld\u00fc. G\u00f6rsel: Stefan Lins/Flickr Yap\u0131lan iki takip \u00e7al\u0131\u015fmas\u0131nda, ara\u015ft\u0131rmac\u0131lar; ac\u0131n\u0131n \u00e7e\u015fitli\u00a0tatlar\u0131n yo\u011funlu\u011funu art\u0131rd\u0131\u011f\u0131n\u0131 ve insanlar\u0131n farkl\u0131 lezzetleri saptama e\u015fi\u011fini azaltt\u0131\u011f\u0131n\u0131 g\u00f6sterdiler. \u0130nsanlar\u0131n ac\u0131dan sonra \u00e7ikolatal\u0131 bisk\u00fcvi yemekten ho\u015flanmalar\u0131n\u0131n bir sebebi; ald\u0131klar\u0131 lezzetin daha yo\u011fun ve bu lezzete daha duyarl\u0131 hale gelmelerinden kaynaklan\u0131yor. Bulgular; enerji i\u00e7eceklerinin tad\u0131n\u0131n uzun ve zorlu bir ko\u015fudan sonra neden daha lezzetli geldi\u011fine, zorlu bir g\u00fcn\u00fcn ard\u0131ndan so\u011fuk bir biran\u0131n neden \u00e7ok fazla haz verici oldu\u011funa ve so\u011fuktan geldikten sonra s\u0131cak bir kahve i\u00e7menin neden daha zevkli oldu\u011funa \u0131\u015f\u0131k tutuyor. Ciddi bir felaket ya\u015fayan insanlar b\u00f6yle durumlar\u0131n insanlar\u0131 nas\u0131l bir araya getirdi\u011fini bilirler.\u00a0Tarih boyunca insanlar aras\u0131ndaki dayan\u0131\u015fma ve i\u015fbirli\u011fini artt\u0131rmak i\u00e7in ac\u0131l\u0131 t\u00f6renler kullan\u0131la gelmi\u015ftir. Bu tarz bir rit\u00fcel \u00fczerine yap\u0131lan yeni bir ara\u015ft\u0131rmada, ac\u0131y\u0131 deneyimleyen kat\u0131l\u0131mc\u0131lar\u0131n ba\u011f\u0131\u015f yapmaya daha yatk\u0131n olduklar\u0131 g\u00f6r\u00fcld\u00fc. Ac\u0131y\u0131 tecr\u00fcbe etmek ya da ac\u0131y\u0131 ya\u015fayanlara tan\u0131k olmak insanlar\u0131 daha c\u00f6mert yap\u0131yor. Ara\u015ft\u0131rmac\u0131lar bu durumu test etmek i\u00e7in; yukar\u0131daki \u00fc\u00e7 \u00e7al\u0131\u015fmayla birlikte, kat\u0131l\u0131mc\u0131lardan ya ellerini yine buzlu su dolu bir kaba\u00a0sokmalar\u0131\u00a0ve bekleyebildikleri kadar \u00e7\u00f6melmi\u015f bir halde (squat pozisyonunda) beklemeleri ya da \u00e7ok ac\u0131 bir biber yemelerini istendi. Ara\u015ft\u0131rmac\u0131lar bu deneyimleri ac\u0131s\u0131z bir kontrol durumuyla kar\u015f\u0131la\u015ft\u0131rd\u0131lar ve ac\u0131n\u0131n grup i\u00e7erisinde i\u015fbirli\u011fini artt\u0131rd\u0131\u011f\u0131 sonucuna ula\u015ft\u0131lar. Ac\u0131n\u0131n payla\u015f\u0131lmas\u0131ndan sonra, insanlar birbirlerine daha ba\u011fl\u0131 hissediyorlar ve grubun faydas\u0131na olabilecek \u015feylerde bireysel risk almaya daha yatk\u0131n hale geliyorlar. Ac\u0131 genellikle bir hastal\u0131k, yaralanma ya da hasarla ili\u015fkilendirilir. Genellikle, bir sorunla ili\u015fkilendirilene kadar ac\u0131y\u0131 g\u00f6rmeyiz ve bu durumlarda ac\u0131 bir\u00e7ok faydaya sahip olabilir. G\u00f6rsel: stupidmommy/Flickr ALS (amiyotrofik lateral skleroz) hastalar\u0131 i\u00e7in yap\u0131lan ice-bucket challenge\u2018lar\u0131 an\u0131msay\u0131n. Kafadan a\u015fa\u011f\u0131ya d\u00f6k\u00fclen buzlu su ile, iyi bir sebep i\u00e7in e\u015fi g\u00f6r\u00fclmemi\u015f bir destek sa\u011fland\u0131. Ac\u0131n\u0131n \u00e7e\u015fitli olumlu sonu\u00e7lara sahip olabilece\u011fini anlamak; ac\u0131ya dair yaln\u0131zca iyi bir kavray\u0131\u015f geli\u015ftirmek i\u00e7in \u00f6nemli de\u011fil, ayn\u0131 zamanda ac\u0131 bir problem haline geldi\u011finde onu y\u00f6netebilmemize de yard\u0131m edebilir. Ac\u0131ya dair pozitif bir \u00e7er\u00e7eveden bakmak, negatife k\u0131yasla ac\u0131y\u0131 daha iyi y\u00f6netebilmemize yard\u0131mc\u0131 olan n\u00f6rokimyasal yan\u0131tlar\u0131 artt\u0131r\u0131yor.", "tags": ["duygular", "mutluluk"]}
]